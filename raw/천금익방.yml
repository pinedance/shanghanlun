- NOO: AA
  TXT: 千金翼方 卷第九

- NOO: BB
  TXT: 傷寒上

- NOO: ZZ
  TXT: 論曰:傷寒熱病，自古有之，名賢濬哲，多所防禦。至於仲景，特有神功。尋思旨趣，莫測其致，所以醫人未能鑽仰。嘗見太醫療傷寒，惟大靑、知母等諸冷物投之，極與仲景本意相反。湯藥雖行，百無一效。傷其如此，遂披《傷寒大論》，鳩集要妙。以爲其方，行之以來，未有不驗。舊法方證，意義幽隱，乃令近智所迷，覽之者造次難悟，中庸之士，絶而不思，故使閭里之中，歲致夭枉之痛，遠想令人慨然無已。今以方證同條，比類相附，須有檢討，倉卒易知。夫尋方之大意，不過三種:一則桂枝，二則麻黃，三則靑龍。此之三方，凡療傷寒不出之也。其柴胡等諸方，皆是吐下、發汗後不解之事，非是正對之法。術數未深，而天下名賢，止而不學，誠可悲夫! 又有僕隸卑下，冒犯風寒、天行疫癘，先被其毒，憫之酸心! 聊述茲意，爲之救法。方雖是舊，弘之惟新。好古君子，嘉其博濟之利，無嗤誚焉。

- NOO: CC
  TXT: 太陽病用桂枝湯法第一 <small>（伍拾柒證 方伍首）</small>

- NOO: ZZ
  TXT: 論曰:傷寒與痓病、濕病及熱暍相濫，故敘而論之。

- NOO: ZZ
  TXT: 太陽病，發熱無汗，而反惡寒，是爲剛痓。

- NOO: ZZ
  TXT: 太陽病，發熱汗出，而不惡寒，是爲柔痓， <small>（一云: 惡寒。）</small>

- NOO: ZZ
  TXT: 太陽病，發熱，其脉沈細，是爲痓。

- NOO: ZZ
  TXT: 太陽病，發其汗，因致痓。

- NOO: ZZ
  TXT: 病者，身熱足寒，頸項強，惡寒，時頭熱面赤，目脉赤，獨頭動搖，是爲痓。

- NOO: Z1
  TXT: 右件痓狀。

- NOO: ZZ
  TXT: 太陽病，而關節疼煩，其脉沈緩，爲中濕。

- NOO: ZZ
  TXT: 病者，一身盡疼，煩，日晡即劇，此爲風濕，汗出所致也。

- NOO: ZZ
  TXT: 濕家之爲病，一身盡疼，發熱，而身色似熏黃也。

- NOO: ZZ
  TXT: 濕家之爲病，其人但頭汗出而背強，欲得被覆。若下之早，即嘁，或胸滿，小便利，舌上如胎，此爲丹田有熱，胸上有寒，渴欲飲則不能飲，而口燥也。

- NOO: ZZ
  TXT: 濕家下之，額上汗出，微喘，小便利者死; 下利不止者，亦死。

- NOO: ZZ
  TXT: 問曰: 病風濕相搏，身體疼痛，法當汗出而解。值天陰雨，溜下不止。師云: 此可發汗，而其病不愈者，何故? 荅曰: 發其汗，汗大出者，但風氣去，濕氣續在，是故不愈。若治風濕者，發其汗，微微似欲出汗者，則風濕俱去也。

- NOO: ZZ
  TXT: 病人喘，頭痛鼻窒而煩，其脉大，自能飲食，腹中獨和，無病。病在頭，中寒濕，故鼻窒，內藥鼻中，即愈。

- NOO: Z1
  TXT: 右件濕狀。

- NOO: ZZ
  TXT: 太陽中熱，暍是也，其人汗出惡寒，身熱而渴也。

- NOO: ZZ
  TXT: 太陽中暍，身熱疼重，而脉微弱，此以夏月傷冷水，水行皮膚中也。

- NOO: ZZ
  TXT: 太陽中暍，發熱惡寒，身重而疼痛，其脉弦細芤遲，小便已，洗然手足逆冷，小有勞熱，口前開，板齒燥。若發其汗，惡寒則甚; 加溫針，發熱益甚; 數下之，淋復甚。

- NOO: Z1
  TXT: 右件暍狀。

- NOO: ZZ
  TXT: 太陽之爲病，頭項強痛而惡寒。

- NOO: ZZ
  TXT: 太陽病，其脉浮。

- NOO: ZZ
  TXT: 太陽病，發熱汗出而惡風，其脉緩，爲中風。

- NOO: ZZ
  TXT: 太陽中風，發熱而惡寒。

- NOO: ZZ
  TXT: 太陽病，三四日不吐下，見芤乃汗之。

- NOO: ZZ
  TXT: 夫病有發熱而惡寒者，發於陽也。不熱而惡寒者，發於陰也。發於陽者七日愈，發於陰者六日愈。以陽數七，陰數六故也。

- NOO: ZZ
  TXT: 太陽病，頭痛，至七日以上自愈者，其經竟故也。若欲作再經者，針足陽明，使經不傳則愈。

- NOO: ZZ
  TXT: 太陽病欲解時，從已盡未。

- NOO: ZZ
  TXT: 風家，表解而不了了者，十二日愈。

- NOO: ZZ
  TXT: 太陽中風，陽浮而陰濡弱，浮者熱自發，濡弱者，汗自出，濇濇惡寒，淅淅惡風，翕翕發熱，鼻鳴乾嘔者，桂枝湯主之。

- NOO: ZZ
  TXT: 太陽病，發熱汗出，此爲榮弱衛強，故使汗出，以救邪風，桂枝湯主之。

- NOO: ZZ
  TXT: 太陽病，頭痛發熱，汗出惡風，桂枝湯主之。

- NOO: ZZ
  TXT: 太陽病，項背強几几，而反汗出惡風，桂枝湯主之。 <small>（木論云: 桂枝加葛根湯。）</small>

- NOO: ZZ
  TXT: 太陽病，下之，其氣上衝，可與桂枝湯; 不衝，不可與之。

- NOO: ZZ
  TXT: 太陽病三日，已發汗、吐下、溫針而不解，此爲壞病，桂枝湯復不中與也。觀其脉證，知犯何逆，隨證而治之。

- NOO: ZZ
  TXT: 桂枝湯本爲解肌，其人脉浮緊，發熱無汗，不可與也。常識此，勿令誤也。

- NOO: ZZ
  TXT: 酒客，不可與桂枝湯，得之則嘔，酒客不喜甘故也。

- NOO: ZZ
  TXT: 喘家作，桂枝湯加厚朴杏仁佳。

- NOO: ZZ
  TXT: 服桂枝湯吐者，其後必吐膿血。

- NOO: ZZ
  TXT: 太陽病，初服桂枝湯，而反煩不解者，當先刺風池、風府，乃却與桂枝湯則愈。

- NOO: ZZ
  TXT: 太陽病，外證未解，其脉浮弱，當以汗解，宜桂枝湯。

- NOO: ZZ
  TXT: 太陽病，下之微喘者，表未解故也，宜桂枝湯， <small>（一云: 麻黃湯。）</small>

- NOO: ZZ
  TXT: 太陽病，有外證未解，不可下之，下之爲逆，解外宜桂枝湯。

- NOO: ZZ
  TXT: 太陽病，先發汗不解而下之，其脉浮，不愈。浮爲在外，而反下之，故令不愈。今脉浮，故在外，當解其外則愈，宜桂枝湯。

- NOO: ZZ
  TXT: 病常自汗出，此爲榮氣和，衛氣不和故也。榮行脉中，衛行脉外，復發其汗，衛和則愈，宜桂枝湯。

- NOO: ZZ
  TXT: 病人藏無他病，時發熱，自汗出而不愈，此衛氣不和也。先其時發汗愈。宜桂枝湯。

- NOO: ZZ
  TXT: 傷寒，不大便六七日，頸痛有熱，與承氣湯。其大便反靑，此爲不在裏，故在表也，當發其汗。頭痛者必衄。宜桂枝湯。

- NOO: ZZ
  TXT: 傷寒，發汗已解，半日許復煩，其脉浮數，可復發其汗，宜服桂枝湯。

- NOO: ZZ
  TXT: 傷寒，醫下之後，身體疼痛，淸便自調，急當救表，宜桂枝湯。

- NOO: ZZ
  TXT: 太陽病未解，其脉陰陽俱停，必先振，汗出而解，但陽微者，先汗之而解，宜桂枝湯。

- NOO: ZZ
  TXT: 太陽病未解，熱結膀胱，其人如狂，其血必血下，下者即愈。其外未解，尚未可攻，當先解其外，宜桂枝湯。

- NOO: ZZ
  TXT: 傷寒，大下後，復發汗，心下痞，惡寒者，不可攻痞，當先解表，宜桂枝湯。

- NOO: DP
  TXT: 桂枝湯方

- NOO: ZZ
  TXT: 桂枝 芍藥 生薑 <small>（各貳兩，切）</small> 甘草 <small>（貳兩，灸）</small> 大棗 <small>（拾貳枚，擘）</small>

- NOO: Z1
  TXT: 右伍味，㕮咀參味，以水柒升，微火煮取參升，去滓。溫服壹升，須臾，飲熱粥壹升餘，以助藥力。溫覆，令汗出壹時許，益善。若不汗，再服如前; 復不汗，後服，小促其間，令半日許參服。病重者，壹日壹夜乃差，當晬時觀之。服壹劑湯，病證猶在，當復作服之，至有不汗出，當服參劑乃解。

- NOO: ZZ
  TXT: 太陽病，發其汗，遂漏而不止，其人惡風，小便難，四肢微急，難以屈伸，桂枝加附子湯主之。桂枝中加附子壹枚，炮，即是。

- NOO: ZZ
  TXT: 太陽病，下之，其脉促，胸滿者，桂枝去芍藥湯主之。若微寒者，桂枝去芍藥加附子湯主之。桂枝去芍藥，中加附子壹枚，即是。

- NOO: ZZ
  TXT: 太陽病，得之八九日，如瘧，發熱而惡寒，熱多而寒少，其人不嘔，淸便欲自可，一日再三發，其脉微緩者，爲欲愈。脉微而惡寒者，此爲陰陽俱虛，不可復吐下、發汗也。面色反有熱者，爲未欲解，以其不能得汗出，身必當癢，桂枝麻黃各半湯主之。

- NOO: ZZ
  TXT: 桂枝 <small>（壹兩拾陸銖）</small> 芍藥 生薑 <small>（切）</small> 甘草 <small>（灸）</small> 麻黃 <small>（去節，各壹兩）</small> 大棗 <small>（肆枚，擘）</small> 杏仁 <small>（貳拾肆枚，去皮尖，兩仁者）</small>

- NOO: Z1
  TXT: 右柒味，以水伍升，先煮麻黃壹貳沸，去上沫，內諸藥，煮取壹升捌合，去滓，溫服陸合。本云: 桂枝湯參合、麻黃湯參合，併爲陸合，頓服。

- NOO: DD
  TXT: 服桂枝湯，大汗出，若脉洪大，與桂枝湯。其形如瘧，壹日再發，汗出便解，宜桂枝貳麻黃壹湯方。

- NOO: ZZ
  TXT: 桂枝 <small>（壹兩拾柒銖）</small> 麻黃 <small>（拾陸銖）</small> 生薑 <small>（切）</small> 芍藥 <small>（各壹兩陸銖）</small> 甘草 <small>（壹兩貳銖，灸）</small> 大棗 <small>（伍枚，擘）</small> 杏仁 <small>（拾陸枚，去皮尖，兩仁者）</small>

- NOO: Z1
  TXT: 右柒味，以水柒升，煮麻黃壹貳沸，去上沫，內諸藥，煮取貳升，去滓，溫服壹升，日再服。本云: 桂枝湯貳分，麻黃湯壹分，合爲貳升，分貳服，今合爲一方。

- NOO: DP
  TXT: 太陽病，發熱惡寒，熱多寒少，脉微弱，則無陽也，不可發汗，桂枝二越婢一湯主之。方

- NOO: ZZ
  TXT: 桂枝 芍藥 甘草 <small>（灸）</small> 麻黃 <small>（去節，各拾捌銖）</small> 生薑 <small>（壹兩參銖，切）</small> 石膏 <small>（貳拾肆銖，碎）</small> 大棗 <small>（肆枚，擘）</small>

- NOO: Z1
  TXT: 右柒味，以水伍升，先煮麻黃一二沸，去上沫，內諸藥，煮取貳升，去滓，溫服壹升。本云: 當裁爲越婢湯，桂枝合之，飲壹升。今合爲壹方，桂枝湯貳分。

- NOO: DP
  TXT: 服桂枝湯，下之，頸項強痛，翕翕發熱，無汗，心下滿，微痛，小便不利，桂枝去桂加茯苓白朮湯主之。方

- NOO: ZZ
  TXT: 茯苓 白朮 <small>（各參兩）</small>

- NOO: Z1
  TXT: 右於杜枝湯中，惟除去桂枝壹味，加此貳味爲湯，服壹升，小便即利。本云: 桂枝湯，今去桂枝，加茯苓、白朮。

- NOO: CC
  TXT: 太陽病用麻黃湯法第二 <small>（壹拾陸證 方肆首）</small>

- NOO: ZZ
  TXT: 太陽病，或已發熱，或未發熱，必惡寒，體痛，嘔逆，脉陰陽俱緊，爲傷寒。

- NOO: ZZ
  TXT: 傷寒一日，太陽脉弱，至四日，太陰脉大。

- NOO: ZZ
  TXT: 傷寒一日，太陽受之，脉若靜者，爲不傳。頗欲嘔，若躁煩，脉數急者，乃爲傳。

- NOO: ZZ
  TXT: 傷寒，其二陽證不見，此爲不傳。

- NOO: ZZ
  TXT: 太陽病，頭痛發熱，身體疼，腰痛，骨節疼，惡風，無汗而喘，麻黃湯主之。

- NOO: ZZ
  TXT: 太陽與陽明合病，喘而胸滿，不可下也，宜麻黃湯。

- NOO: ZZ
  TXT: 病十日已去，其脉浮細，嗜臥，此爲外解。設胸滿脅痛，與小柴胡湯; 浮者，麻黃湯主之。

- NOO: ZZ
  TXT: 太陽病，脉浮緊，無汗而發熱，其身疼痛，八九日不解，其表證仍在，此當發其汗。服藥微除，其人發煩，目暝，增劇者必衄，衄乃解。所以然者，陽氣重故也，宜麻黃湯。

- NOO: ZZ
  TXT: 脉浮而數者，可發其汗，宜麻黃湯。

- NOO: ZZ
  TXT: 傷寒，脉浮緊，不發其汗，因致衄，宜麻黃湯。

- NOO: ZZ
  TXT: 脉浮而緊，浮則爲風，緊則爲寒，風則傷衛，寒則傷榮，榮衛俱病，骨節煩疼，可發其汗，宜麻黃湯。

- NOO: ZZ
  TXT: 太陽病，下之微喘者，外未解故也，宜麻黃湯。 <small>（壹云: 桂枝湯。）</small>

- NOO: DP
  TXT: 麻黃湯方

- NOO: ZZ
  TXT: 麻黃 <small>（去節，參兩）</small> 桂枝 <small>（貳兩）</small> 甘草 <small>（壹兩，灸）</small> 杏仁 <small>（柒拾枚，去皮尖，兩仁者）</small>

- NOO: Z1
  TXT: 右肆味，以水玖升煮麻黃，減貳升，去上沫，內諸藥，煮取貳升半，去滓，溫服捌合，覆取微似汗，不須啜粥，餘如桂枝法。

- NOO: DP
  TXT: 太陽病，項背強几几，無汗惡風，葛根湯主之。方

- NOO: ZZ
  TXT: 葛根 <small>（肆兩）</small> 麻黃 <small>（參兩，去節）</small> 桂枝 芍藥 甘草 <small>（灸，各貳兩）</small> 生薑 <small>（參兩，切）</small> 大棗 <small>（拾壹枚，擘）</small>

- NOO: Z1
  TXT: 右柒味，以水壹斗，煮麻黃、葛根，減貳升，去上沫，內諸藥，煮取參升，去滓，分溫參服，不須與粥，取微汗。

- NOO: ZZ
  TXT: 太陽與陽明合病，而自利，葛根湯主之。 <small>（用上方。一云: 用後葛根黃芩黃連湯。）</small>

- NOO: ZZ
  TXT: 不下利但嘔，葛根加半夏湯主之。葛根湯中加半夏半升，洗，即是。

- NOO: DP
  TXT: 太陽病，桂枝證，醫反下之，遂利不止，其脉促，表未解，喘而汗出，宜葛根黃芩黃連湯。方

- NOO: ZZ
  TXT: 葛根 <small>（半斤）</small> 甘草 <small>（貳兩，灸）</small> 黃芩 黃連 <small>（各參兩）</small>

- NOO: Z1
  TXT: 右肆味，以水捌升，先煮葛根，減貳升，內諸藥，煮取貳升，去滓，分溫再服。

- NOO: CC
  TXT: 太陽病用靑龍湯法第三 <small>（肆證 方貳首）</small>

- NOO: DP
  TXT: 太陽中風，脉浮緊，發熱惡寒，身體疼痛，不汗出而煩，大靑龍湯主之。若脉微弱，汗出惡風者，不可服之，服之則厥，筋惕肉瞤，此爲逆也。方

- NOO: ZZ
  TXT: 麻黃 <small>（去節，陸兩）</small> 桂枝 <small>（貳兩）</small> 甘草 <small>（貳兩，灸）</small> 杏仁 <small>（肆拾枚，去皮尖，兩仁者）</small> 生薑 <small>（參兩，切）</small> 大棗 <small>（拾枚，擘）</small> 石膏 <small>（如雞子大，碎，綿裹）</small>

- NOO: Z1
  TXT: 右柒味，以水玖升，先煮麻黃，減貳升，去上沫，內諸藥，煮取參升，去滓，溫服壹升，取微似汗。汗出多者，溫粉粉之。壹服汗者，勿再服; 若復服，汗出多，亡陽、逆虛、惡風、躁不得眠。

- NOO: ZZ
  TXT: 傷寒，脉浮緩，其身不疼，但重，乍有輕時，無少陰證者，可與大靑龍湯發之。 <small>（用上方。）</small>

- NOO: DP
  TXT: 傷寒，表不解，心下有水氣，欬而發熱，或渴，或利，或噎，或小便不利、少腹滿，或喘者，小靑龍湯主之。方

- NOO: ZZ
  TXT: 麻黃 <small>（去節，參兩）</small> 芍藥 細辛 乾薑 甘草 <small>（灸）</small> 桂枝 <small>（各參兩）</small> 五味子 半夏 <small>（各半升 洗）</small>

- NOO: Z1
  TXT: 右捌味，以水壹斗，先煮麻黃，減貳升，去上沫，內諸藥，煮取參升，去滓，溫服壹升。渴則去半夏，加栝樓根參兩; 微利者，去麻黃，加蕘花壹雞子大，熬令赤色; 噎者，去麻黃，加附子壹枚，炮; 小便不利，少腹滿，去麻黃，加茯苓肆兩; 喘者，去麻黃，加杏仁半升，去皮。

- NOO: ZZ
  TXT: 傷寒，心下有水氣，欬而微喘，發熱不渴，服湯已，而渴者，此爲寒去，爲欲解，小靑龍湯主之。 <small>（用上方。）</small>

- NOO: CC
  TXT: 太陽病用柴胡湯法第四 <small>（壹拾伍證 方柒首）</small>

- NOO: ZZ
  TXT: 血弱氣盡，腠理開，邪氣因入，與正氣相搏，在於脅下，正邪分爭，往來寒熱，休作有時，嘿嘿不欲食飲，藏腑相連，其痛必下，邪高痛下，故使其嘔，小柴胡湯主之。服柴胡而渴者，此爲屬陽明，以法治之。

- NOO: ZZ
  TXT: 得病六七日，脉遲浮弱，惡風寒，手足溫，醫再三下之，不能食，其人脅下滿痛，面目及身黃，頸項強，小便難，與柴胡湯，後必下重。本渴飲水而嘔，柴胡復不中與也。食穀者噦。

- NOO: ZZ
  TXT: 傷寒四五日，身體熱，惡風，頸項強，脅下滿，手足溫而渴，小柴胡湯主之。

- NOO: ZZ
  TXT:  傷寒，陽脉澀，陰脉弦，法當腹中急痛，先與小建中湯; 不差，與小柴胡湯。 <small>（小建中湯見雜療門中。）</small>

- NOO: ZZ
  TXT: 傷寒中風，有柴胡證，但見一證便是，不必悉具也。凡柴胡湯證而下之，柴胡證不罷，復與柴胡湯，解者必蒸蒸而振，却發熱汗出而解。傷寒五六日，中風，往來寒熱，胸脅苦滿，嘿嘿不欲飲食，心煩喜嘔，或胸中煩而不嘔，或渴，或腹中痛，或脅下痞堅，或心下悸，小便不利，或不渴，外有微熱，或欬，小柴胡湯主之。

- NOO: ZZ
  TXT: 柴胡 <small>（八兩）</small> 黃芩 人參 甘草 <small>（灸）</small> 生薑 <small>（各三兩，切）</small> 半夏 <small>（半升，洗）</small> 大棗 <small>（拾貳枚，擘）</small>

- NOO: Z1
  TXT: 右柒味，以水壹斗貳升，煮取陸升，去滓，再煎，溫服壹升，日參。若胸中煩不嘔者，去半夏、人參，加栝樓實壹枚; 渴者去半夏，加人參，合前成四兩半; 腹中痛者，去黃芩，加芍藥三兩; 脅下痞堅者，去大棗，加牡蠣陸兩; 心下悸、小便不利者，去黃芩，加茯苓肆兩; 不渴，外有微熱者，去人參，加桂參兩，溫覆，微發其汗; 欬者，去人參、大棗、生薑，加五味子半升，乾薑貳兩。

- NOO: ZZ
  TXT: 傷寒五六日，頭汗出，微惡寒，手足冷，心下滿，口不欲食，大便堅，其脉細，此爲陽微結，必有表，復有裏。沈則爲病在裏，汗出亦爲陽微。假令純陰結，不得有外證，悉入在於裏，此爲半在外，半在裏。脉雖沈緊，不得爲少陰。所以然者，陰不得有汗。今頭大汗出，故知非少陰也，可與柴胡湯。設不了了者，得屎而解。 <small>（用上方。）</small>

- NOO: ZZ
  TXT: 傷寒十三日不解，胸脅滿而嘔，日晡所發潮熱，而微利，此本當柴胡下之，不得利，今反利者，故知醫以丸藥下之，非其治也。潮熱者，實也。先再服小柴胡湯，以解其外，後以柴胡加芒消湯主之。方:

- NOO: ZZ
  TXT: 柴胡 <small>（貳兩拾陸銖）</small> 黃芩 人參 甘草 <small>（灸）</small> 生薑 <small>（各壹兩，切）</small> 半夏 <small>（壹合，洗）</small> 大棗 <small>（肆枚，擘）</small> 芒硝 <small>（貳兩。）</small>

- NOO: Z1
  TXT: 右柒味，以水肆升，煮取貳升，去滓，溫分再服，以解其外，不解，更作。

- NOO: DD
  TXT: 柴胡加大黃芒消桑螵蛸湯方

- NOO: Z1
  TXT: 右以前柒味，以水柒升，下芒消參合，大黃肆分，桑螵蛸伍枚，煮取壹升半，去滓，溫服伍合，微下即愈。本云: 柴胡湯，再服以解其外，餘貳升，加芒消、大黃、桑螵蛸也。

- NOO: ZZ
  TXT: 傷寒八九日，下之，胸滿煩驚，小便不利，譫語，一身不可轉側，柴胡加龍骨牡蠣湯主之。方:

- NOO: ZZ
  TXT: 柴胡 <small>（肆兩）</small> 黃芩 人參 生薑 <small>（切）</small> 龍骨 牡蠣 <small>（熬）</small> 桂枝 茯苓 鈆丹 <small>（各壹兩半）</small> 大黃 <small>（貳兩）</small> 半夏 <small>（壹合半，洗）</small> 大棗 <small>（陸枚，擘）</small>

- NOO: Z1
  TXT: 右壹拾貳味，以水捌升，煮取肆升，內大黃，切如雞子大，更煮壹兩沸，去滓，溫服壹升。本云: 柴胡湯，今加龍骨等。

- NOO: ZZ
  TXT: 傷寒六七日，發熱，微惡寒，支節煩疼，微嘔，心下支結，外證未去者，宜柴胡桂枝湯。

- NOO: DP
  TXT: 發汗多，亡陽狂語者，不可下，以爲可與柴胡桂枝湯，和其榮衛，以通津液，後自愈。方

- NOO: ZZ
  TXT: 柴胡 <small>（肆兩）</small> 黃芩 人參 生薑 <small>（切）</small> 桂枝 芍藥 <small>（各壹兩半）</small> 半夏 <small>（貳合半，洗）</small> 甘草 <small>（壹兩，灸）</small> 大棗 <small>（陸枚，擘）</small>

- NOO: Z1
  TXT: 右玖味，以水陸升，煮取貳升，去滓，溫服壹升。本云: 人參湯，作如桂枝法，加柴胡、黃芩，復如柴胡法。今用人參作半劑。

- NOO: DP
  TXT: 傷寒五六日，其人已發汗，而復下之，胸脅滿，微結，小便不利，渴而不嘔，但頭汗出，往來寒熱而煩，此爲未解，柴胡桂枝乾薑湯主之。方

- NOO: ZZ
  TXT: 柴胡 <small>（捌兩）</small> 桂枝 <small>（參兩）</small> 乾薑 <small>（貳兩）</small> 栝樓根 <small>（肆兩）</small> 黃芩 <small>（參兩）</small> 牡蠣 <small>（貳兩，熬）</small> 甘草 <small>（貳兩，灸）</small>

- NOO: Z1
  TXT: 右柴味，以水壹斗貳升，煮取陸升，去滓，更煎，溫服壹升，日貳服。初服微煩，汗出愈。

- NOO: ZZ
  TXT: 太陽病，過經十餘日，反再三下之，後四五日，柴胡證續在，先與小柴胡湯，嘔止小安，其人鬱鬱微煩者，爲未解，與大柴胡湯下者止。

- NOO: ZZ
  TXT: 傷寒十餘日，邪氣結在裏，欲復往來寒熱，當與大柴胡湯。

- NOO: ZZ
  TXT: 傷寒發熱，汗出不解，心中痞堅，嘔吐下利者，大柴胡湯主之。

- NOO: ZZ
  TXT: 病人表裏無證，發熱七八日，雖脉浮數，可下之，宜大柴胡湯。方:

- NOO: ZZ
  TXT: 柴胡 <small>（捌兩）</small> 枳實 <small>（肆枚，灸）</small> 生薑 <small>（伍兩，切）</small> 黃芩 <small>（參兩）</small> 芍藥 <small>（參兩）</small> 半夏 <small>（半升，洗）</small> 大棗 <small>（拾貳枚，擘）</small>

- NOO: Z1
  TXT: 右柒味，以水壹斗貳升，煮取陸升，去滓，更煎，溫服壹升，日參服。壹方加大黃貳兩，若不加，恐不名大柴胡湯。

- NOO: CC
  TXT: 太陽病用承氣湯法第五 <small>（玖證 方肆首）</small>

- NOO: ZZ
  TXT: 發汗後，惡寒者，虛故也; 不惡寒，但熱者，實也，當和其胃氣，宜小承氣湯。

- NOO: ZZ
  TXT: 太陽病未解，其脉陰陽俱停，必先振汗出而解，但陽微者，先汗出而解; 陰微者，先下之而解，宜承氣湯。 <small>（一云: 大柴胡湯。）</small>

- NOO: ZZ
  TXT: 傷寒十三日，過經而譫語，內有熱也，當以湯下之。小便利者，大便當堅，而反利，其脉調和者，知醫以丸藥下之，非其治也。自利者，其脉當微厥，今反和者，此爲內實，宜承氣湯。

- NOO: ZZ
  TXT: 太陽病，過經十餘日，心下溫溫欲吐，而胸中痛，大便反溏，其腹微滿，鬱鬱微煩，先時自極吐下者，宜承氣湯。

- NOO: ZZ
  TXT: 二陽併病，太陽證罷，但發潮熱，手足漐漐汗出，大便難，譫語者，下之愈，宜承氣湯。

- NOO: ZZ
  TXT: 太陽病三日，發其汗不解，蒸蒸發熱者，調胃承氣湯主之。

- NOO: ZZ
  TXT: 傷寒吐後，腹滿者，承氣湯主之。

- NOO: ZZ
  TXT: 太陽病，吐下、發汗後，微煩，小便數，大便因堅，可與小承氣湯，和之則愈。承氣湯方:

- NOO: ZZ
  TXT: 大黃 <small>（肆兩）</small> 厚朴 <small>（捌兩，灸）</small> 枳實 <small>（伍枚，灸）</small> 芒消 <small>（參合）</small>

- NOO: Z1
  TXT: 右肆味，以水壹斗，先煮貳味，取伍升，內大黃，更煮取貳升，去滓，內芒消，更煎壹沸，分再服，得下者止。

- NOO: DP
  TXT: 又方

- NOO: ZZ
  TXT: 大黃 <small>（肆兩）</small> 厚朴 <small>（貳兩，灸）</small> 枳實 <small>（大者參枚，灸）</small>

- NOO: Z1
  TXT: 右參味，以水肆升，煮取壹升貳合，去滓，溫分再服。初服譫語即止，服湯當更衣，不爾，盡服之。

- NOO: DP
  TXT: 又方

- NOO: ZZ
  TXT: 大黃 <small>（肆兩）</small> 甘草 <small>（貳兩，灸）</small> 芒消 <small>（半兩）</small>

- NOO: Z1
  TXT: 右參味，以水參升，煮取壹升，去滓，內芒消，更壹沸，頓服。

- NOO: DP
  TXT: 太陽病不解，熱結膀胱，其人如狂，血自下，下者即愈。其外不解，尚未可攻，當先解其外。外解，少腹急結者，乃可攻之，宜桃核承氣湯。方

- NOO: ZZ
  TXT: 桃仁 <small>（伍拾枚，去皮尖）</small> 大黃 <small>（肆兩）</small> 桂枝 <small>（貳兩）</small> 甘草 <small>（貳兩，灸）</small> 芒消 <small>（壹兩）</small>

- NOO: Z1
  TXT: 右伍味，以水柒外，煮取貳升半，去滓，內芒消，更煎壹沸，分溫參服。

- NOO: CC
  TXT: 太陽病用陷胸湯法第六 <small>（參拾壹證 方壹拾陸首）</small>

- NOO: ZZ
  TXT: 問曰: 病有結胸，有藏結，其狀何如? 答曰: 按之痛，其脉寸口浮，關上自沈，爲結胸。何謂藏結? 曰: 如結胸狀，飲食如故，時下利，

- NOO: ZZ
  TXT: 陽脉浮，關上細沈而緊，名爲藏結。舌上白胎滑者，爲難治。藏結者，無陽證，不往來寒熱，其人反靜，舌上胎滑者，不可攻也。

- NOO: ZZ
  TXT: 夫病發於陽，而反下之，熱入因作結胸; 發於陰，而反汗之，因作痞。結胸者，下之早，故令結胸。結胸者，其項亦強，如柔痓狀，

- NOO: ZZ
  TXT: 下之即和，宜大陷胸丸。

- NOO: ZZ
  TXT: 結胸證，其脉浮大，不可下之，下之即死。

- NOO: ZZ
  TXT: 結胸證悉具，煩躁者死。

- NOO: ZZ
  TXT: 太陽病，脉浮而動數，浮則爲風，數則爲熱，動則爲痛，數則爲虛。頭痛發熱，微盜汗出，而反惡寒，其表未解。醫反下之，動數則遲，頭痛即眩，胃中空虛，客氣動膈，短氣躁煩，心中懊懊，陽氣內陷，心下因堅，則爲結胷，大陷胸湯主之。若不結胸，但頭汗出，其餘無汗，齊頸而還，小便不利，身必發黃。

- NOO: ZZ
  TXT: 傷寒六七日，結胸熱實，脉沈緊，心下痛，按之如石堅，大陷胸湯主之。

- NOO: ZZ
  TXT: 但結胸，無大熱，此爲水結在胸脅，頭微汗出，大陷胸湯主之。

- NOO: ZZ
  TXT: 太陽病，重發汗而復下之，不大便五六日，舌上燥而渴，日晡如小有潮熱，從心下至少腹，堅滿而痛不可近，大陷胸湯主之。若心下滿而堅痛者，此爲結胸，大陷胸湯主之。

- NOO: DP
  TXT: 大陷胸丸方

- NOO: ZZ
  TXT: 大黃 <small>（捌兩）</small> 葶藶子 <small>（熬）</small> 杏仁 <small>（去皮尖，兩仁者）</small> 芒消 <small>（各半升）</small>

- NOO: Z1
  TXT: 右肆味，和擣，取如彈丸壹枚，甘遂末壹錢匕，白蜜壹兩，水貳升合煮，取壹升，溫頓服，壹宿乃下。

- NOO: DP
  TXT: 大陷胸湯方

- NOO: ZZ
  TXT: 大黃 <small>（陸兩）</small> 甘遂 <small>（末，壹錢匕）</small> 芒消 <small>（壹升）</small>

- NOO: Z1
  TXT: 右參味，以水陸升，先煮大黃，取貳升，去滓，內芒消，煎壹兩沸，內甘遂末，分再服，壹服得快利，止後服。

- NOO: DD
  TXT: 小結胸者，正在心下，按之即痛，其脉浮滑，小陷胸湯主之。

- NOO: ZZ
  TXT: 黃連 <small>（壹兩）</small> 半夏 <small>（半升，洗）</small> 栝樓實 <small>（大者，壹枚）</small>

- NOO: Z1
  TXT: 右參味，以水陸升，先煮栝樓，取參升，去滓，內諸藥，煮取貳升，去滓，分溫參服。

- NOO: ZZ
  TXT: 太陽病貳參日，不能臥，但欲起者，心下必結，其脉微弱者，此本寒也，而反下之，利止者，必結胸; 未止者，四五日復重下之，此爲挾熱利。

- NOO: ZZ
  TXT: 太陽少陽併病，而反下之，結胸，心下堅，下利不復止，水漿不肯下，其人必心煩。

- NOO: DP
  TXT: 病在陽，當以汗解，而反以水噀之，若灌之，其熱却不得去，益煩，皮粟起，意欲飲水，反不渴，宜服文蛤散。方

- NOO: ZZ
  TXT: 文蛤 <small>（伍兩）</small>

- NOO: Z1
  TXT: 右壹味，擣爲散，以沸湯伍合，和服壹方寸匕，若不差，與五苓散。

- NOO: DP
  TXT: 五苓散方

- NOO: ZZ
  TXT: 猪苓 <small>（拾捌銖，去黑皮）</small> 白朮 <small>（拾捌銖）</small> 澤瀉 <small>（壹兩陸銖）</small> 茯苓 <small>（拾捌銖）</small> 桂枝 <small>（半兩）</small>

- NOO: Z1
  TXT: 右伍味，各爲散，更於臼中治之，白飲和服方寸匕。日參服，多飲煖水，汗出愈。

- NOO: DP
  TXT: 寒實結胸，無熱證者，與三物小白散。方

- NOO: ZZ
  TXT: 桔梗 <small>（拾捌銖）</small> 巴豆 <small>（陸銖，去皮心，熬赤黑，研如脂）</small> 貝母 <small>（拾捌銖）</small>

- NOO: Z1
  TXT: 右參味，擣爲散，內巴豆，更於臼中治之，白飲和服，強人半錢匕，羸者減之。病在上則吐，在下則利，不利，進熱粥一杯，利不止，進冷粥一杯 <small>（一云: 冷水一杯。）</small> 身熱，皮粟不解，欲引衣自覆。若以水噀之洗之，更益令熱，却不得出，當汗而不汗即煩，假令汗出已，腹中痛，與芍藥參兩，如上法。

- NOO: ZZ
  TXT: 太陽與少陽併病，頭痛，或眩冒，如結胸，心下痞而堅，當刺肺俞、肝俞、大椎第一間，愼不可發汗，發汗即譫語，譫語則脉弦。五日譫語不止，當刺期門。

- NOO: ZZ
  TXT: 心下但滿，而不痛者，此爲痞，半夏瀉心湯主之。

- NOO: ZZ
  TXT: 半夏 <small>（半升，洗）</small> 黃芩 乾薑 人參 甘草 <small>（各參兩，灸）</small> 黃連 <small>（壹兩）</small> 大棗 <small>（拾貳枚，擘）</small>

- NOO: Z1
  TXT: 右柒味，以水壹斗，煮取陸升，去滓，溫服壹升，日參服。

- NOO: ZZ
  TXT: 脉浮緊，而下之，緊反入裏，則作痞，按之自濡，但氣痞耳。

- NOO: ZZ
  TXT: 太陽中風，吐下嘔逆，表解乃可攻之。其人漐漐汗出，發作有時，頭痛，心下痞堅滿，引脅下，嘔即短氣，此爲表解，裏未和。十棗湯主之。

- NOO: DP
  TXT: 方

- NOO: ZZ
  TXT: 芫花 <small>（熬）</small> 甘遂 大戟 <small>（各等分）</small>

- NOO: Z1
  TXT: 右參味，擣爲散，以水壹升伍合，先煮大棗拾枚，取捌合，去棗，強人內藥末壹錢匕，羸人半錢匕，溫服，平旦服。若下少不利者，明旦更服，加半錢，得快下，糜粥自養。

- NOO: ZZ
  TXT: 太陽病，發其汗，遂發熱惡寒，復下之，則心下痞。此表裏俱虛，陰陽氣併竭。無陽則陰獨，復加燒針，胸煩，面色靑黃，膚瞤，此爲難治。今色微黃，手足溫者，愈。

- NOO: ZZ
  TXT: 心下痞，按之自濡，關上脉浮者，大黃黃連瀉心湯主之。

- NOO: DP
  TXT: 方

- NOO: ZZ
  TXT: 大黃 <small>（貳兩）</small> 黃連 <small>（壹兩）</small>

- NOO: Z1
  TXT: 右貳味，以麻沸湯貳升漬之，須臾，去滓，分溫再服。 <small>（此方必有黃芩。）</small>

- NOO: ZZ
  TXT: 心不痞，而復惡寒，汗出者，附子瀉心湯主之。

- NOO: DP
  TXT: 方

- NOO: ZZ
  TXT: 附子 <small>（壹枚，炮，別煮，取汁）</small> 大黃 <small>（貳兩）</small> 黃連 黃芩 <small>（各壹兩）</small>

- NOO: Z1
  TXT: 右肆味，以麻沸湯貳升漬之，須臾，去滓，內附子汁，分溫再服。

- NOO: ZZ
  TXT: 本以下之，故心下痞，與之瀉心，其痞不解，其人渴而口燥煩，

- NOO: ZZ
  TXT: 小便不利者，五苓散主之。一方言: 忍之一日乃愈。 <small>（用上方。）</small>

- NOO: ZZ
  TXT: 傷寒汗出，解之後，胃中不和，心下痞堅，乾噫食臭，脅下有水氣，腹中雷鳴而利，生薑瀉心湯主之。

- NOO: DP
  TXT: 方

- NOO: ZZ
  TXT: 生薑 <small>（肆兩，切）</small> 半夏 <small>（半升，洗）</small> 乾薑 <small>（壹兩）</small> 黃連 <small>（壹兩）</small> 人參 黃芩 甘草 <small>（各參兩，灸）</small> 大棗 <small>（拾貳枚，擘）</small>

- NOO: Z1
  TXT: 右捌味，以水壹斗，煮取陸升，去滓，溫服壹升，日參服。

- NOO: ZZ
  TXT: 傷寒中風，醫反下之，其人下利，日數拾行，穀不化，腹中雷鳴，心下痞堅而滿，乾嘔而煩，不能得安，醫見心下痞，爲病不盡，復重下之，其痞益甚，此非結熱，但胃中虛，客氣上逆，故使之堅，甘草瀉心湯主之。

- NOO: DP
  TXT: 方

- NOO: ZZ
  TXT: 甘草 <small>（肆兩，灸）</small> 黃芩 乾薑 <small>（各參兩）</small> 黃連 <small>（壹兩）</small> 半夏 <small>（半升，洗）</small> 大棗 <small>（拾貳枚，擘）</small> 一方有人參 <small>（參兩）</small>

- NOO: Z1
  TXT: 右陸味，以水壹斗，煮取陸升，去滓，溫服壹升，日參服。

- NOO: ZZ
  TXT: 傷寒，服湯藥，下利不止，心下痞堅，服瀉心湯，復以他藥下之，利不止，醫以理中與之，而利益甚。理中治中焦，此利在下焦，赤石脂禹餘粮湯主之。

- NOO: DP
  TXT: 方

- NOO: ZZ
  TXT: 赤石脂 <small>（壹斤，碎）</small> 太一禹餘粮 <small>（壹斤，碎）</small>

- NOO: Z1
  TXT: 右貳味，以水陸升，煮取貳升，去滓，分溫參服，若不止，當利小便。

- NOO: ZZ
  TXT: 傷寒吐、下、發汗，虛煩，脉甚微，八九日心下痞堅，脅下痛，氣上衝喉咽，眩冒，經脉動惕者，久而成痿。

- NOO: ZZ
  TXT: 傷寒發汗、吐下，解後，心下痞堅，噫氣不除者，旋復代赭湯主之。

- NOO: DP
  TXT: 方

- NOO: ZZ
  TXT: 旋復花 <small>（參兩）</small> 人參 <small>（貳兩）</small> 生薑 <small>（伍兩，切）</small> 代赭 <small>（壹兩，碎）</small> 甘草 <small>（參兩，灸）</small> 半夏 <small>（半升，洗）</small> 大棗 <small>（拾貳枚，擘）</small>

- NOO: Z1
  TXT: 右柒味，以水壹斗，煮取陸升，去滓，溫服壹升，日參服。

- NOO: ZZ
  TXT: 太陽病，外證未除，而數下之，遂挾熱而利不止，心下痞堅，表裏不解，桂枝人參湯主之。

- NOO: DP
  TXT: 方

- NOO: ZZ
  TXT: 桂枝 <small>（肆兩，別切）</small> 甘草 <small>（肆兩，灸）</small> 白朮 人參 乾薑 <small>（各貳兩）</small>

- NOO: Z1
  TXT: 右伍味，以水玖升，先煮肆味，取伍升，去滓，內桂更煮，取參升，去滓，溫服壹升，日再，夜壹服。

- NOO: ZZ
  TXT: 傷寒，大下後，復發其汗，心下痞，惡寒者，表未解也。不可攻其痞，當先解表，表解乃攻其痞，宜大黃黃連瀉心湯。 <small>（用上方。）</small>

- NOO: DP
  TXT: 病如桂枝證，頭項不強痛，脉微浮，胸中痞堅，氣上衝喉咽，不得息，此爲胸有寒，當吐之，宜瓜蔕散。方

- NOO: ZZ
  TXT: 瓜蔕 <small>（熬）</small> 赤小豆 <small>（各壹分）</small>

- NOO: Z1
  TXT: 右貳味，擣爲散，取半錢匕，豉壹合，湯柒合漬之，須臾去滓，內散湯中和，頓服之。若不吐，稍加之，得快吐止。諸亡血虛家，不可與瓜蔕散。

- NOO: CC
  TXT: 太陽病雜療法第七 <small>（貳拾證 方壹拾參首）</small>

- NOO: ZZ
  TXT: 中風發熱，六七日不解而煩，有表裏證，渴欲飲水，水入而吐，此爲水逆，五苓散主之。 <small>（方見結胸悶中。）</small>

- NOO: ZZ
  TXT: 傷寒二三日，心中悸而煩者，小建中湯主之。

- NOO: DP
  TXT: 方

- NOO: ZZ
  TXT: 桂枝 <small>（參兩）</small> 甘草 <small>（貳兩，灸）</small> 芍藥 <small>（陸兩）</small> 生薑 <small>（參兩，切）</small> 大棗 <small>（拾壹枚，擘）</small> 膠飴 <small>（壹升）</small>

- NOO: Z1
  TXT: 右陸味，以水柒升，煮取參升，去滓，內飴，溫服壹升。嘔家不可服，以甘故也。

- NOO: ZZ
  TXT: 傷寒脉浮，而醫以火迫劫之，亡陽，驚狂，臥起不安，桂枝去芍藥加蜀漆牡蠣龍骨救逆湯主之。

- NOO: DP
  TXT: 方

- NOO: ZZ
  TXT: 桂枝 生薑 <small>（切）</small> 蜀漆 <small>（各參兩，洗，去腥）</small> 甘草 <small>（貳兩，灸）</small> 牡蠣 <small>（伍兩，熬）</small> 龍骨 <small>（肆兩）</small> 大棗 <small>（拾貳枚，擘）</small>

- NOO: Z1
  TXT: 右柒味，以水捌升，先煮蜀漆，減貳升，內諸藥，煮取參升，去滓，溫服壹升。 <small>（一法: 以水壹斗貳升，煮取伍升。）</small>

- NOO: DP
  TXT: 燒針令其汗，針處被寒，核起而赤者，必發奔豚。氣從少腹上衝者，灸其核上一壯，與桂枝加桂湯。方

- NOO: ZZ
  TXT: 桂枝 <small>（伍兩）</small> 芍藥 生薑 <small>（各參兩）</small> 大棗 <small>（拾貳枚，擘）</small> 甘草 <small>（貳兩，灸）</small>

- NOO: Z1
  TXT: 右伍味，以水柒升，煮取參升，去滓，溫服壹升。本云: 桂枝湯，今加桂，滿伍兩，所以加桂者，以能洩奔豚氣也。

- NOO: DP
  TXT: 火逆下之，因燒針煩躁者，桂枝甘草龍骨牡蠣湯主之。方

- NOO: ZZ
  TXT: 桂枝 <small>（壹兩）</small> 甘草 龍骨 牡蠣 <small>（各貳兩，熬）</small>

- NOO: Z1
  TXT: 右肆味，以水伍升，煮取貳升，去滓，溫服捌合，日參服。

- NOO: ZZ
  TXT: 傷寒，加溫針，必驚。

- NOO: ZZ
  TXT: 太陽病，六七日出，表證續在，脉微而沈，反不結胸，其人發狂者，以熱在下焦，少腹堅滿，小便自利者，下血乃愈。所以然者，以太陽隨經，瘀熱在裏故也。宜下之，以扺當湯。

- NOO: ZZ
  TXT: 太陽病，身黃，脉沈結，少腹堅，小便不利者，爲無血; 小便自利，其人如狂者，血證諦也。扺當湯主之。

- NOO: ZZ
  TXT: 傷寒有熱，少腹滿，應小便不利，今反利者，爲有血也，當須下之，不可餘藥，宜扺當丸。

- NOO: DP
  TXT: 扺當湯方

- NOO: ZZ
  TXT: 大黃 <small>（貳兩，破陸片）</small> 桃仁 <small>（貳拾枚，去皮尖，熬）</small> 蝱蟲 <small>（去足翅，熬）</small> 水蛭 <small>（各拾枚，熬）</small>

- NOO: Z1
  TXT: 右肆味，以水伍升，煮取參升，去滓，溫服壹升，不下更服。

- NOO: DP
  TXT: 扺當丸方

- NOO: ZZ
  TXT: 大黃 <small>（參兩）</small> 桃仁 <small>（貳拾伍枚，去皮尖，熬）</small> 蝱蟲 <small>（去足翅，熬）</small> 水蛭 <small>（各貳拾枚，熬）</small>

- NOO: Z1
  TXT: 右肆味，擣，分爲肆丸，以水壹升煮壹丸，取柒合服，晬時當下，不下更服。

- NOO: ZZ
  TXT: 婦人中風，發熱惡寒，經水適來，得七八日，熱除而脉遲，身涼，胸脅下滿，如結胸狀，譫語，此爲熱入血室，當刺期門，隨其虛實而取之。

- NOO: ZZ
  TXT: 婦人中風七八日，續得寒熱，發作有時，經水適斷者，此爲熱入血室，其血必結，故使如瘧狀，發作有時，小柴胡湯主之。 <small>（方見柴胡湯門。）</small>

- NOO: ZZ
  TXT: 婦人傷寒，發熱，經水適來，晝日了了，暮則譫語，如見鬼狀，此爲熱入血室，無犯胃氣，及上二焦，必當自愈。

- NOO: ZZ
  TXT: 傷寒，無大熱，口燥渴而煩，其背微惡寒，白虎湯主之。

- NOO: ZZ
  TXT: 傷寒、脉浮、發熱、無汗，其表不解，不可與白虎湯。渴欲飲水，無表證，白虎湯主之。

- NOO: DP
  TXT: 傷寒，脉浮滑，此以表有熱，裏有寒，白虎湯主之。方

- NOO: ZZ
  TXT: 知母 <small>（陸兩）</small> 石膏 <small>（壹斤，碎）</small> 甘草 <small>（貳兩，灸）</small> 粳米 <small>（陸合）</small>

- NOO: Z1
  TXT: 右肆味，以水壹斗，煮米熟，湯成，去滓，溫服壹升，日參服。

- NOO: DP
  TXT: 又方

- NOO: ZZ
  TXT: 知母 <small>（陸兩）</small> 石膏 <small>（壹斤，碎）</small> 甘草 <small>（貳兩，灸）</small> 人參 <small>（參兩）</small> 粳米 <small>（陸合）</small>

- NOO: Z1
  TXT: 右伍味，以水壹斗，煮米熟，湯成，去滓，溫服壹升，日參服。立夏後至立秋前得用之，立秋後，不可服。春三月，病常苦裏冷，白虎湯亦不可與之，與之即嘔利而腹痛。諸亡血及虛家，亦不可與白虎湯，得之則腹痛而利，但當溫之。

- NOO: ZZ
  TXT: 太陽與少陽合病，自下利者，與黃芩湯; 若嘔者，與黃芩加半夏生薑湯。

- NOO: DP
  TXT: 黃芩湯方

- NOO: ZZ
  TXT: 黃芩 <small>（參兩）</small> 芍藥 甘草 <small>（各貳兩，灸）</small> 大棗 <small>（壹拾貳枚，擘）</small>

- NOO: Z1
  TXT: 右肆味，以水壹斗，煮取參升，去滓，溫服壹升，日再，夜壹服。

- NOO: DP
  TXT: 黃芩加半夏生薑湯方

- NOO: ZZ
  TXT: 半夏 <small>（半升，洗）</small> 生薑 <small>（壹兩半，切）</small>

- NOO: Z1
  TXT: 右貳味，加入前方中即是。

- NOO: DP
  TXT: 傷寒，胸中有熱，胃中有邪氣，腹中痛，欲嘔吐，黃連湯主之。方

- NOO: ZZ
  TXT: 黃連 甘草 <small>（灸）</small> 乾薑 桂枝 人參 <small>（各參兩）</small> 半夏 <small>（半升，洗）</small> 大棗 <small>（拾貳枚，擘）</small>

- NOO: Z1
  TXT: 右柒味，以水壹斗，煮取陸升，去滓，溫，分伍服，晝參夜貳服。

- NOO: ZZ
  TXT: 傷寒八九日，風濕相搏，身體疼煩，不能自轉側，不嘔不渴，下已，脉浮而緊，桂枝附子湯主之。若其人大便堅，小便自利，朮附子湯主之。

- NOO: DP
  TXT: 方

- NOO: ZZ
  TXT: 桂枝 <small>（肆兩）</small> 附子 <small>（參枚，炮）</small> 生薑 <small>（參兩，切）</small> 大棗 <small>（拾貳枚，擘）</small> 甘草 <small>（貳兩，灸）</small>

- NOO: Z1
  TXT: 右伍味，以水陸升，煮取貳升，去滓，分溫參服。

- NOO: ZZ
  TXT: 朮附子湯方: 於前方中去桂，加白朮肆兩即是。壹服覺身痺，

- NOO: ZZ
  TXT: 半日許復服之盡，其人如冒狀，勿怪，即是附子、朮併走皮中，逐水氣未得除，故使之耳，法當加桂肆兩。以大便堅，小便自利，故不加桂也。

- NOO: DP
  TXT: 風濕相搏，骨節疼煩，掣痛，不得屈伸，近之則痛劇，汗出短氣，小便不利，惡風，不欲去衣，或身微腫，甘草附子湯主之。方

- NOO: ZZ
  TXT: 甘草 <small>（貳兩，灸）</small> 附子 <small>（貳枚，炮）</small> 白朮 <small>（參兩）</small> 桂枝 <small>（肆兩）</small>

- NOO: Z1
  TXT: 右肆味，以水陸升，煑取參升，去滓，溫服壹升，日參服。初服得微汗即止; 能食，汗止復煩者，將服伍合; 恐壹升多者，後服陸柒合愈。

- NOO: DP
  TXT: 傷寒脉結代，心動悸，灸甘草湯主之。方

- NOO: ZZ
  TXT: 甘草 <small>（肆兩，灸）</small> 桂枝 生薑 <small>（各參兩，切）</small> 麥門冬 <small>（去心，半升）</small> 麻子仁 <small>（半升）</small> 人參 阿膠 <small>（各貳兩）</small> 大棗 <small>（參拾枚，擘）</small> 生地黃 <small>（壹斤，切）</small>

- NOO: Z1
  TXT: 右玖味，以淸酒柒升，水捌升，煮取參升，去滓，內膠消烊盡，溫服壹升，日參服。

- NOO: CC
  TXT: 陽明病狀第八 <small>（柒拾伍證 方壹拾壹首）</small>

- NOO: ZZ
  TXT: 陽明之爲病，胃中寒是也。

- NOO: ZZ
  TXT: 問曰: 病有太陽陽明，有正陽陽明，有微陽陽明，何謂也? 答曰: 太陽陽明者，脾約是也; 正陽陽明者，胃家實是也; 微陽陽明者，發其汗，若利其小便，胃中燥，便難是也。

- NOO: ZZ
  TXT: 問曰: 何緣得陽明病? 答曰: 太陽病，發其汗，若下之，亡其津液，胃中乾燥，因爲陽明。不更衣而便難，復爲陽明病也。

- NOO: ZZ
  TXT: 問曰: 陽明病，外證云何? 答曰: 身熱汗出，而不惡寒，但反惡熱。

- NOO: ZZ
  TXT: 問曰: 病有得之一日，發熱惡寒者，何? 答曰: 然，雖二日，惡寒自罷，即汗出惡熱也。曰: 惡寒何故自罷? 答曰: 陽明處中主土，萬物所歸，無所復傳，故始雖惡寒，二日自止，是爲陽明病。

- NOO: ZZ
  TXT: 太陽初得病時，發其汗，汗先出，復不徹，因轉屬陽明。

- NOO: ZZ
  TXT: 病發熱，無汗，嘔不能食，而反汗出濈濈然，是爲轉在陽明。

- NOO: ZZ
  TXT: 傷寒三日，陽明脉大。

- NOO: ZZ
  TXT: 病脉浮而緩，手足溫，是爲繫在太陰。太陰當發黃，小便自利者，不能發黃，至七八日而堅，爲屬陽明。

- NOO: ZZ
  TXT: 傷寒傳繫陽明者，其人濈然後汗出。

- NOO: ZZ
  TXT: 陽明中風，口苦咽乾，腹滿微喘，發熱惡寒，脉浮若緊，下之則腹滿，小便難也。

- NOO: ZZ
  TXT: 陽明病，能食爲中風，不能食爲中寒。

- NOO: ZZ
  TXT: 陽明病，中寒不能食，而小便不利，手足濈然汗出，此爲欲作堅瘕也，必頭堅後溏。所以然者，胃中冷，水穀不別故也。

- NOO: ZZ
  TXT: 陽明病，初爲欲食之，小便反不數，大便自調，其人骨節疼，翕翕如有熱狀，奄然發狂，濈然汗出而解，此爲水不勝穀氣，與汗共并，堅者即愈。

- NOO: ZZ
  TXT: 陽明病，欲解時，從申盡戍。

- NOO: ZZ
  TXT: 陽明病，不能食，下之不解，其人不能食，攻其熱必噦。所以然者，胃中虛冷故也。其人本虛，攻其熱必噦。

- NOO: ZZ
  TXT: 陽明病，脉遲，食難用飽，飽即微煩頭眩者，必小便難，此欲作穀疸，雖下之，其腹必滿如故耳。所以然者，脉遲故也。

- NOO: ZZ
  TXT: 陽明病，久久而堅者，陽明病當多汗，而反無汗，其身如蟲行皮中之狀，此爲久虛故也。

- NOO: ZZ
  TXT: 冬陽明病，反無汗，但小便利，二三日嘔而欬，手足若厥者，其人頭必痛; 若不嘔不欬，手足不厥者，頭不痛。

- NOO: ZZ
  TXT: 冬陽明病，但頭眩，不惡寒，故能食。而欬者，其人咽必痛，若不欬者，咽不痛。

- NOO: ZZ
  TXT: 陽明病，脉浮而緊，其熱必潮，發作有時，但浮者，必盜汗出。

- NOO: ZZ
  TXT: 陽明病，無汗，小便不利，心中懊憹，必發黃。

- NOO: ZZ
  TXT: 陽明病，被火，額上微汗出，而小便不利，必發黃。

- NOO: ZZ
  TXT: 陽明病，口燥，但欲漱水，不欲咽者，必衄。

- NOO: ZZ
  TXT: 陽明病，本自汗出，醫復重發其汗，病已差，其人微煩不了了，此大便堅也，必亡津液。胃中燥，故令其堅，當問小便日幾行。若本日三四行，今日再行者，必知大便不久出。今爲小便數少，津液當還入胃中，故知必當大便也。

- NOO: ZZ
  TXT: 夫病陽多者熱，下之則堅，汗出多極，發其汗亦堅。

- NOO: ZZ
  TXT: 傷寒嘔多，雖有陽明證，不可攻也。

- NOO: ZZ
  TXT: 陽明病，當心下堅滿，不可攻之，攻之遂利不止者，利止者愈。

- NOO: ZZ
  TXT: 陽明病，合色赤，不可攻之，必發熱。色黃者，小便不利也。

- NOO: ZZ
  TXT: 陽明病，不吐下而煩者，可與承氣湯。

- NOO: ZZ
  TXT: 陽明病，其脉遲，雖汗出，不惡寒，其體必重，短氣，腹滿而喘，有潮熱。如此者，其外爲解，可攻其裏，手足濈然汗出，此爲已堅，承氣湯主之。

- NOO: ZZ
  TXT: 若汗出多，而微惡寒，外爲未解，其熱不潮，勿與承氣湯。若腹大滿，而不大便者，可與小承氣湯，微和其胃氣，勿令至大下。

- NOO: ZZ
  TXT: 陽明病，潮熱，微堅，可與承氣湯，不堅，勿與之。

- NOO: ZZ
  TXT: 若不大便六十日，恐有燥屎，欲知之法，可與小承氣湯。若腹中轉矢氣者，此爲有燥屎，乃可攻之; 若不轉矢氣者，此但頭堅後溏，不可攻之，攻之必腹脹滿，不能食; 欲飲水者即噦。其後發熱者，必復堅，以小承氣湯和之。若不轉先氣者，慎不可攻之。

- NOO: ZZ
  TXT: 夫實則譫語，虛則鄭聲。鄭聲者，重語是也。直視、譫語、喘滿者死，下利者亦死。

- NOO: ZZ
  TXT: 陽明病，其人多汗，津液外出，胃中燥，大便必堅，堅者則譫語，承氣湯主之。

- NOO: ZZ
  TXT: 陽明病，譫語妄言，發潮熱，其脉滑疾，如此者，承氣湯主之。因與承氣湯壹升，腹中轉氣者，復與壹升，如不轉氣者，勿與之。明日又不大便，脉反微澀，此爲裏虛，爲難治，不得復與承氣湯。

- NOO: ZZ
  TXT: 陽明病，譫語，有潮熱，反不能食者，必有燥屎五六枚。若能食者，但堅耳，承氣湯主之。

- NOO: ZZ
  TXT: 陽明病，下血而譫語者，此爲熱入血室，但頭汗出者，當刺期門，隨其實而寫之，濈然汗出者，則愈。

- NOO: ZZ
  TXT: 汗出而譫語者，有燥屎在胃中，此風也。過經乃可下之，下之若早，語言必亂，以表虛裏實，下之則愈，宜承氣湯。

- NOO: ZZ
  TXT: 傷寒四五日，脉沈而喘滿，沉爲在裏，而反發其汗，津液越出，大便爲難，表虛裏實，久則讝語。

- NOO: ZZ
  TXT: 陽明病，下之，心中懊憹而煩，胃中有燥屎者，可攻。其人腹微滿，頭堅後溏者，不可下之。有燥屎者，宜承氣湯。

- NOO: ZZ
  TXT: 病者五六日不大便，繞臍痛，躁煩，發作有時，此爲有燥屎，故使不大便也。

- NOO: ZZ
  TXT: 病者煩熱，汗出即解; 復如瘧狀，日晡所發者，屬陽明。脉實者，當下之; 脉浮虛者，當發其汗。下之宜承氣湯，發汗宜桂枝湯。 <small>（方見桂枚湯門。）</small>

- NOO: ZZ
  TXT: 大下後，六七日不大便，煩不解，腹滿痛者，此有燥屎。所以然者，本有宿食故也，宜承氣湯。

- NOO: ZZ
  TXT: 病者小便不利，大便乍難乍易，時有微熱，怫鬱不能臥，有燥屎故也，宜承氣湯。

- NOO: ZZ
  TXT: 得病二三日，脉弱，無太陽柴胡證而煩，心下堅，至四日雖能食，以小承氣湯少與，微和之，令小安。至六日，與承氣湯壹升。不大便六七日，小便少者，雖不大便，但頭堅後溏，未定成其堅，攻之必溏。當須小便利，定堅，乃可攻之，宜承氣湯。

- NOO: ZZ
  TXT: 傷寒七八日，目中不了了，睛不和，無表裏證，大便難，微熱者，此爲實，急下之，宜承氣湯。

- NOO: ZZ
  TXT: 陽明病，發熱汗多者，急下之，宜承氣湯。

- NOO: ZZ
  TXT: 發汗不解，腹滿痛者，急下之，宜承氣湯。

- NOO: ZZ
  TXT: 腹滿不減，減不足言，當下之，宜承氣湯。

- NOO: ZZ
  TXT: 陽明與少陽合病而利，脉不負者爲順，滑而數者有宿食，宜承氣湯。 <small>（方並見承氣湯門。）</small>

- NOO: ZZ
  TXT: 陽明病，脉浮緊，咽乾口苦，腹滿而喘，發熱汗出，不惡寒，反偏惡熱，其身體重。發汗即躁，心中憒憒，而反譫語。加溫針，必怵愓。又煩躁不得眠。下之，胃中空虛，客氣動膈，心中懊憹，舌上胎者，梔子湯主之。

- NOO: DP
  TXT: 陽明病，下之，其外有熱，手足溫，不結胸，心中懊憹，若飢不能食，但頭汗出，梔子湯主之。方

- NOO: ZZ
  TXT: 梔子 <small>（拾肆枚，擘）</small> 香豉 <small>（肆各，綿裏）</small>

- NOO: Z1
  TXT: 右貳味，以水肆升，先煮梔子，取貳升半，內豉，煮取壹升半，去滓，分再服，溫進壹服，得快吐，止後服。

- NOO: ZZ
  TXT: 三陽合病，腹滿身重，難以轉側，口不仁，言語向經，譫語遺尿。發汗則譫語; 下之則額上生汗，手足厥冷，白虎湯主之。 <small>（按: 諸本皆云: “向經”，不敢刊改。）</small>

- NOO: ZZ
  TXT: 若渴欲飲水，口乾舌燥者，白虎湯主之。 <small>（方見雜療中。）</small>

- NOO: DP
  TXT: 若脉浮，發熱，渴欲飲水，小便不利，猪苓湯主之。方

- NOO: ZZ
  TXT: 猪苓 <small>（去黑皮）</small> 茯苓 澤瀉 阿膠 滑石 <small>（碎，各壹兩）</small>

- NOO: Z1
  TXT: 右伍味，以水肆升，先煮肆味，取貳升，去滓，內膠烊消，溫服柒合，日參服。

- NOO: ZZ
  TXT: 陽明病，汗出多而渴者，不可與猪苓湯，以汗多，胃中燥，猪苓湯復利其小便故也。

- NOO: ZZ
  TXT: 胃中虛冷，其人不能食者，飲水即噦。

- NOO: ZZ
  TXT: 脉浮，發熱，口乾，鼻燥，能食者，即衄。

- NOO: DP
  TXT: 若脉浮遲，表熱裏寒，下利淸穀，四逆湯主之。方

- NOO: ZZ
  TXT: 甘草 <small>（貳兩，灸）</small> 乾薑 <small>（壹兩半）</small> 附子 <small>（壹枚，生，去皮，破捌片）</small>

- NOO: Z1
  TXT: 右參味，以水參升，煮取壹升貳合，去滓，分溫再服。強人可大附子壹枚，乾薑參兩。

- NOO: ZZ
  TXT: 陽明病，發潮熱，大便溏，小便自可，而胸脅滿不去，小柴胡湯主之。

- NOO: ZZ
  TXT: 陽明病，脅下堅滿，不大便而嘔，舌上胎者，可以小柴胡湯。上焦得通，津液得下，胃氣因和，身濈然汗出而解。

- NOO: ZZ
  TXT: 陽明中風，脉弦浮大而短氣，腹都滿，脅下及心痛，久按之，氣不通，鼻乾、不得汗，其人嗜臥，一身及目悉黃，小便難，有潮熱，時時噦，耳前後腫。刺之小差，外不解。病過十日，脉續浮，與小柴胡湯。但浮，無餘證，與麻黃湯。不溺，腹滿加噦，不治。 <small>（方見柴胡湯門。）</small>

- NOO: ZZ
  TXT: 陽明病，其脉遲，汗出多，而微惡寒，表爲未解，可發汗，宜桂枝湯。

- NOO: ZZ
  TXT: 陽明病，脉浮，無汗，其人必喘，發汗即愈，宜麻黃湯。 <small>（方並見上。）</small>

- NOO: ZZ
  TXT: 陽明病，汗出，若發其汗，小便自利，此爲內竭，雖堅不可攻，當須自欲大便，宜蜜煎導而通之。若土瓜根、猪膽汁，皆可以導。

- NOO: DP
  TXT: 方

- NOO: ZZ
  TXT: 蜜 <small>（柒合）</small>

- NOO: Z1
  TXT: 右壹味，內銅器中，微火煎之，稍凝如飴狀，攪之，勿令焦著。欲可丸，捻如指許，長貳寸，當熱時急作，令頭銳，以內穀道中，以手急抱。欲大便時，乃去之。

- NOO: DP
  TXT: 又方

- NOO: ZZ
  TXT: 大猪膽壹枚，瀉汁，和少法醋，以灌穀道中，如一食頃，當大便，出宿食惡物。已試，甚良。

- NOO: ZZ
  TXT: 陽明病，發熱而汗出，此爲熱越，不能發黃也。但頭汗出，其身無有，齊頸而還，小便不利，渴引水漿，此爲瘀熱在裏，身必發黃，茵蔯湯主之。

- NOO: ZZ
  TXT: 傷寒七八日，身黃如橘，小便不利，其腹微滿，茵蔯湯主之。

- NOO: ZZ
  TXT: 方:

- NOO: ZZ
  TXT: 茵蔯 <small>（陸兩）</small> 梔子 <small>（拾肆枚，擘）</small> 大黃 <small>（貳兩）</small>

- NOO: Z1
  TXT: 右參味，以水壹斗貳升，先煮茵蔯，減陸升，內貳味，煮取三升，去滓，分溫參服，小便當利，溺如早莢沫狀，色正赤，壹宿黃從小便去。

- NOO: ZZ
  TXT: 陽明證，其人喜忘，必有畜血。所以然者，本有久瘀血，故令喜忘。雖堅，大便必黑，扺當湯主之。

- NOO: ZZ
  TXT: 病者無表裏證，發熱七八日，雖脉浮數，可下之。假令下已，脉數不解，而合熱消穀喜飢，至六七日，不大便者，有瘀血，扺當湯主之。若數不解，而下不止，必挾熱便膿血。 <small>（方見雜療中。）</small>

- NOO: ZZ
  TXT: 食穀而嘔者，屬陽明，茱萸湯主之。

- NOO: DP
  TXT: 方

- NOO: ZZ
  TXT: 吳茱萸 <small>（壹升）</small> 人參 <small>（參兩）</small> 生薑 <small>（陸兩，切）</small> 大棗 <small>（拾貳枚，擘）</small>

- NOO: Z1
  TXT: 右肆味，以水柒升，煮取貳升，去滓，溫服柒合，日參服。得湯反劇者，屬上焦也。

- NOO: ZZ
  TXT: 陽明病，寸口緩，關上小浮，尺中弱，其人發熱而汗出，復惡寒，不嘔，但心下痞，此爲醫下之也。若不下，其人復不惡寒而渴者，爲轉屬陽明。小便數者，大便即堅，不更衣十日，無所苦也。渴欲飲水者，但與之，當以法救渴。宜五苓散。 <small>（方見療痞門。）</small>

- NOO: ZZ
  TXT: 脉陽微而汗出少者，爲自如; 汗出多者爲太過。太過者，陽絶於內，亡津液，大便因堅。

- NOO: DD
  TXT: 脉浮而芤，浮爲陽，芤爲陰。浮芤相摶，胃氣則生熱，其陽則絶。

- NOO: ZZ
  TXT: 跌陽脉浮而澀，浮則胃氣強，澀則小便數，浮澀相搏，大便即堅，其脾爲約，麻子仁丸主之。方:

- NOO: ZZ
  TXT: 麻子仁 <small>（貳升）</small> 芍藥 枳實 <small>（灸，各捌兩）</small> 大黃 <small>（壹斤）</small> 厚朴 <small>（壹尺，灸）</small> 杏仁 <small>（壹升，去皮尖，兩人者，熬，別作脂）</small>

- NOO: Z1
  TXT: 右陸味，蜜和丸，如梧桐子大，飲服拾圓，日參服，漸加，以知爲度。

- NOO: DD
  TXT: 傷寒，發其汗，則身目爲黃。所以然者，寒濕相摶，在裏不解故也。

- NOO: ZZ
  TXT: 傷寒，其人發黃，梔子蘖皮湯主之。方:

- NOO: ZZ
  TXT: 梔子 <small>（拾伍枚，擘）</small> 甘草 黃蘖 <small>（拾伍分）</small>

- NOO: Z1
  TXT: 右參味，以水肆升，煮取貳升，去滓，分溫再服。

- NOO: DP
  TXT: 傷寒，瘀熱在裏，身體必黃，麻黃連翹赤小豆湯主之。方

- NOO: ZZ
  TXT: 麻黃 <small>（去節）</small> 連翹 <small>（各壹兩）</small> 杏仁 <small>（參拾枚，去皮尖）</small> 赤小豆 <small>（一升）</small> 大棗 <small>（拾貳枚，擘）</small> 生梓 白皮 <small>（切，壹斤）</small> 甘草 <small>（二兩，灸）</small> 一方: 生薑 <small>（貳兩，切）</small>

- NOO: Z1
  TXT: 右柒味，以水壹斗，煮麻黃壹貳沸，去上沫，內諸藥，煮取參升，去滓，溫服壹升。

- NOO: CC
  TXT: 少陽病狀第九 <small>（玖證）</small>

- NOO: ZZ
  TXT: 少陽之爲病，口苦、咽乾、目眩也。

- NOO: ZZ
  TXT: 少陽中風，兩耳無所聞，目赤，胸中滿而煩，不可吐下; 吐下則悸而驚。

- NOO: ZZ
  TXT: 傷寒病，脉弦細，頭痛而發熱，此爲屬少陽。少陽不可發汗，發汗則譫語，爲屬胃。胃和即愈，不和，煩而悸。

- NOO: ZZ
  TXT: 太陽病不解，轉入少陽，脅下堅滿，乾嘔，不能食飲，往來寒熱，而未吐下，其脉沈緊，可與小柴胡湯。若已吐下、發汗、溫針、譫語，柴胡證罷，此爲壞病。知犯何逆，以法治之。

- NOO: ZZ
  TXT: 三陽脉浮大，上關上，但欲寐，目合則汗。

- NOO: ZZ
  TXT: 傷寒六七日，無大熱，其人躁煩，此爲陽去入陰故也。

- NOO: ZZ
  TXT: 傷寒三日，三陽爲盡，三陰當受其邪，其人反能食而不嘔，此爲三陰不受其邪。

- NOO: ZZ
  TXT: 傷寒三日，少陽脉小，欲已。

- NOO: ZZ
  TXT: 少陽病欲解時，從寅盡辰。

- NOO: AA
  TXT: 千金翼方卷第十

- NOO: BB
  TXT: 傷寒下

- NOO: CC
  TXT: 太陰病狀第一 <small>（捌證 方貳首）</small>

- NOO: ZZ
  TXT: 太陰之爲病，腹滿，吐，食不下，下之益甚，時腹自痛，胸下堅結。

- NOO: ZZ
  TXT: 太陰病，脉浮，可發其汗。

- NOO: ZZ
  TXT: 太陰中風，四肢煩疼，陽微陰澀而長，爲欲愈。

- NOO: ZZ
  TXT: 太陰病，欲解時，從亥盡丑。

- NOO: ZZ
  TXT: 自利不渴者，屬太陰，其藏有寒故也。當溫之，宜四逆輩。

- NOO: ZZ
  TXT: 傷寒，脉浮而緩，手足溫，是爲繫在太陰。太陰當發黃，小便自利，利者不能發黃，至七八日，雖煩，暴利十餘行，必自止。所以自止者，脾家實，腐穢當去故也。

- NOO: DP
  TXT: 本太陽病，醫反下之，因腹滿時痛，爲屬太陰，桂枝加芍藥湯主之。其實痛，加大黃湯主之。方

- NOO: ZZ
  TXT: 桂枝 <small>（參兩）</small> 芍藥 <small>（陸兩）</small> 生薑 <small>（參兩，切）</small> 甘草 <small>（貳兩，灸）</small> 大棗 <small>（拾貳枚，擘）</small>

- NOO: Z1
  TXT: 右伍味，以水柒升，煮取參升，去滓，分溫參服。

- NOO: DP
  TXT: 加大黃湯方

- NOO: ZZ
  TXT: 大黃 <small>（貳兩）</small>

- NOO: Z1
  TXT: 右，於前方中加此大黃貳兩，即是。

- NOO: ZZ
  TXT: 人無陽證，脉弱，其人續自便利，設當行大黃芍藥者，減之，其人胃氣弱，易動故也。

- NOO: CC
  TXT: 少陰病狀第二 <small>（四拾伍證 方壹拾陸首）</small>

- NOO: ZZ
  TXT: 少陰之爲病，脉微細，但欲寐。

- NOO: ZZ
  TXT: 少陰病，欲吐而不煩，但欲寐，五六日自利而渴者，屬少陰，虛故引水自救。小便白者，少陰病形悉具。其人小便白者，下焦虛寒，不能制溲，故白也。

- NOO: ZZ
  TXT: 夫病其脉陰陽俱緊，而反汗出，爲陽，屬少陰，法當咽痛，而復吐利。

- NOO: ZZ
  TXT: 少陰病，欬而下利，譫語，是爲被火氣劫故也，小便必難，爲強責少陰汗也。

- NOO: ZZ
  TXT: 少陰病，脉細沈數，病在裏，不可發其汗。

- NOO: ZZ
  TXT: 少陰病，脉微，不可發其汗，無陽故也。陽已虛，尺中弱澀者，復不可下之。

- NOO: ZZ
  TXT: 少陰病，脉緊者，至七八日，下利，其脉暴微，手足反溫，其脉緊反去，此爲欲解，雖煩，下利必自愈。

- NOO: ZZ
  TXT: 少陰病，下利，若利止，惡寒而踡，手足溫者，可治。

- NOO: ZZ
  TXT: 少陰病，惡寒而踡，時自煩，欲去其衣被，不可治。

- NOO: ZZ
  TXT: 少陰中風，其脉陽微陰浮，爲欲愈。

- NOO: ZZ
  TXT: 少陰病，欲解時，從子盡寅。

- NOO: ZZ
  TXT: 少陰病，八九日，而一身手足盡熱，熱在膀胱，必便血。

- NOO: ZZ
  TXT: 少陰病，其人吐利，手足不逆，反發熱，不死。脉不足者，灸其少陰七壯。

- NOO: ZZ
  TXT: 少陰病，但厥無汗，強發之，必動血，未知從何道出，或從口鼻目出，是爲下厥上竭，爲難治。

- NOO: ZZ
  TXT: 少陰病，惡寒，踡而利，手足逆者，不治。

- NOO: ZZ
  TXT: 少陰病，下利止而眩，時時自冒者死。

- NOO: ZZ
  TXT: 少陰病，其人吐利，躁逆者死。

- NOO: ZZ
  TXT: 少陰病，四逆，惡寒而踡，其脉不至，其人不煩而躁者，死。

- NOO: ZZ
  TXT: 少陰病，六七日，其息高者。死。

- NOO: ZZ
  TXT: 少陰病，脉微細沈，但欲臥，汗出不煩，自欲吐，至五六日自利，復煩燥，不得臥寐者，死。

- NOO: DP
  TXT: 少陰病，始得之，反發熱，脉反沈者，麻黃細辛附子湯主之。方

- NOO: ZZ
  TXT: 麻黃 <small>（貳兩，去節）</small> 細辛 <small>（貳兩）</small> 附子 <small>（壹枚，炮，去皮，破八片）</small>

- NOO: Z1
  TXT: 右參味，以水貳斗，先煮麻黃，減壹升，去上沫，內諸藥，者取三升，去滓，溫服一升。

- NOO: DP
  TXT: 少陰病，得之二三日，麻黃附子甘草湯微發汗。以二三日無證，故微發汗。方

- NOO: ZZ
  TXT: 麻黃 <small>（二兩，去節）</small> 附子 <small>（一枚，炮，去皮，破八片）</small> 甘草 <small>（二兩，灸）</small>

- NOO: Z1
  TXT: 右三味，以水七升，先煮麻黃一二沸，去上沫，內諸藥，煮取二升半，去滓，溫服八合。

- NOO: DP
  TXT: 少陰病，得之二三日以上，心中煩、不得臥者，黃連阿膠湯主之。方

- NOO: ZZ
  TXT: 黃連 <small>（四兩）</small> 黃芩 <small>（一兩）</small> 芍藥 <small>（二兩）</small> 雞子黃 <small>（二枚）</small> 阿膠 <small>（三挺）</small>

- NOO: Z1
  TXT: 右五味，以水六升，先煮三味，取二升，去滓，內膠烊盡，內雞子黃，攪令相得，溫服七合，日三服。

- NOO: ZZ
  TXT: 少陰病，得之一二日，口中和，其背惡寒者，當灸之，附子湯主之。

- NOO: DP
  TXT: 少陰病，身體痛，手足寒，骨節痛，脉沈者，附子湯主之。方

- NOO: ZZ
  TXT: 附子 <small>（二枚，炮，去皮，破八片）</small> 茯苓 <small>（三兩）</small> 人參 <small>（二兩）</small> 白朮 <small>（四兩）</small> 芍藥 <small>（三兩）</small>

- NOO: Z1
  TXT: 右五味，以水八升，煮取三升，去滓，分溫三服。

- NOO: ZZ
  TXT: 少陰病，下利，便膿血，桃花湯主之。

- NOO: DP
  TXT: 少陰病，二三日至四五日，腹痛，小便下利不止，而便膿血者，以桃花湯主之。方

- NOO: ZZ
  TXT: 赤石脂 <small>（一斤，一半完，一半末 ）</small> 乾薑 <small>（一兩）</small> 粳米 <small>（一升）</small>

- NOO: Z1
  TXT: 右二味，以水七升，煮米熟，湯成去滓，溫取七合，內赤石脂末一方寸匕。一服止，餘勿服。

- NOO: ZZ
  TXT: 少陰病，下利便膿血者，可刺。

- NOO: ZZ
  TXT: 少陰病，吐利，手足逆，煩躁欲死者，茱萸湯主之。 <small>（方見陽明門。）</small>

- NOO: DP
  TXT: 少陰病，下利，咽痛，胸滿，心煩，猪膚湯主之。方

- NOO: ZZ
  TXT: 猪膚 <small>（一斤）</small>

- NOO: Z1
  TXT: 右壹味，以水壹斗，煮取五升，去滓，內白蜜壹升，白粉五合，熬香，和令相得，溫分六服。

- NOO: DP
  TXT: 少陰病，二三日，咽痛者，可與甘草湯; 不差，可與桔梗湯。方

- NOO: ZZ
  TXT: 甘草

- NOO: Z1
  TXT: 右壹味，以水參升，煮取壹升半，去滓，溫服七合，日再服。

- NOO: DP
  TXT: 桔梗湯方

- NOO: ZZ
  TXT: 桔梗 <small>（一大枚）</small> 甘草 <small>（二兩）</small>

- NOO: Z1
  TXT: 右貳味，以水參升，煮取壹升，去滓，分溫再服。

- NOO: DP
  TXT: 少陰病，咽中傷，生瘡，不能語言，聲不出，苦酒湯主之。方

- NOO: ZZ
  TXT: 雞子 <small>（壹枚，去黃，內好上苦酒於殼中）</small> 半夏 <small>（洗，破如棗核，十四枚）</small>

- NOO: Z1
  TXT: 右貳味，內半夏，著苦酒中。以雞子殼置刀環中，安火上，令三沸，去滓，少少含嚥之; 不差，更作，三劑愈。

- NOO: DP
  TXT: 少陰病，咽中痛，半夏散及湯。方

- NOO: ZZ
  TXT: 半夏 <small>（洗）</small> 桂枝 甘草 <small>（灸）</small>

- NOO: Z1
  TXT: 右參味，等分，各異擣，合治之，白飲和，服方寸匕，日三服。若不能散服者，以水一升，煎七沸，內散兩方寸匕，更煮三沸，下火，令小冷，少少含嚥之。半夏有毒，不當散服。

- NOO: DP
  TXT: 少陰病，下利，白通湯主之。方

- NOO: ZZ
  TXT: 附子 <small>（壹枚，生，去皮，破八片）</small> 乾薑 <small>（一兩）</small> 葱白 <small>（四莖）</small>

- NOO: Z1
  TXT: 右參味，以水參升，煮取壹升，去滓，分溫再服。

- NOO: DP
  TXT: 少陰病，下利，脉微，服白通湯，利不止，厥逆無脉，乾煩者，白通加猪膽汁湯主之。方

- NOO: ZZ
  TXT: 猪膽汁 <small>（一合）</small> 人尿 <small>（五合）</small>

- NOO: Z1
  TXT: 右貳味，內前湯中，和令相得，溫分再服。若無膽，亦可用。服湯，脉暴出者死，微續者生。

- NOO: ZZ
  TXT: 少陰病，二三日不已，至四五日，腹痛，小便不利，四肢沈重，疼痛而利，此爲有水氣。其人或欬，或小便不利，或下利，或嘔，玄武湯主之。

- NOO: DP
  TXT: 方

- NOO: ZZ
  TXT: 茯苓 芍藥 生姜 <small>（各參兩，切）</small> 白朮 <small>（貳兩）</small> 附子 <small>（壹枚，炮，去皮，破捌片）</small>

- NOO: Z1
  TXT: 右伍味，以水捌升，煮取參升，去滓，溫服柒合。欬者加伍味子半升，細辛壹兩，乾薑壹兩。小便自利者，去茯苓; 下利者，去芍藥，加乾薑貳兩。嘔者去附子，加生薑，足煎爲半斤。利不止，便膿血者，宜桃花湯。

- NOO: ZZ
  TXT: 少陰病，下利淸穀，裏寒外熱，手足厥逆，脉微欲絶，身反惡寒，其人面赤，或腹痛，或乾嘔，或咽痛，或利止而脉不出，通脉四逆湯主之。

- NOO: DP
  TXT: 方

- NOO: ZZ
  TXT: 甘草 <small>（貳兩，灸）</small> 附子 <small>（大者壹枚，生，去皮，破捌片）</small> 乾薑 <small>（參兩，強人可肆兩）</small>

- NOO: Z1
  TXT: 右參味，以水參升，煮取壹升貳合，去滓，分溫再服，其脉即出者愈。面赤者，加葱白九莖; 腹痛者，去葱，加芍藥貳兩; 嘔者，加生薑貳兩; 咽痛者，去芍藥，加桔梗壹兩; 利止脉不出者，去桔梗，加人參貳兩。病皆與方相應者，乃加減服之。

- NOO: DP
  TXT: 少陰病，四逆，其人或欬，或悸，或小便不利，或腹中痛，或洩利下重，四逆散主之。方

- NOO: ZZ
  TXT: 甘草 <small>（灸）</small> 枳實 <small>（灸）</small> 柴胡 芍藥 <small>（各拾分）</small>

- NOO: Z1
  TXT: 右肆味，擣爲散，白飲和服方寸匕，日參服。欬者加五味子、乾薑各伍分，兼主利; 悸者加桂伍分; 小便不利者，加茯苓伍分; 腹中痛者，加附子壹枚，炮; 洩利下重者，先以水伍升，者薤白三升，取三升，去滓，以散三方寸匕內湯中，煮取一升半，分溫再服。

- NOO: ZZ
  TXT: 少陰病，不利六七日，欬而嘔渴，心煩不得眠，猪苓湯主之。 <small>（方見陽明門。）</small>

- NOO: ZZ
  TXT: 少陰病，得之二三日，口燥，咽乾，急下之，宜承氣湯。

- NOO: ZZ
  TXT: 少陰病，利淸水，色靑者，心下必痛，口乾燥者，可下之，宜承氣湯。 <small>（一云: 大柴胡。）</small>

- NOO: ZZ
  TXT: 少陰病，六七日，腹滿，不大便者，急下之，宜承氣湯。 <small>（方見承氣中。）</small>

- NOO: ZZ
  TXT: 少陰病，其脉沈者，當溫之，宜四逆湯。

- NOO: ZZ
  TXT: 少陰病，其人飲食入則吐，心中溫溫欲吐，復不能吐。始得之，手足寒，脉弦遲，此胸中實，不可下也，當遂吐之。若膈上有寒飲，乾嘔者，不可吐，當溫之，宜四逆湯。 <small>（方見陽明門。）</small>

- NOO: ZZ
  TXT: 少陰病，下利，脉微澀者，即嘔，汗者必數更衣，反少，當溫其上，灸之。 <small>（一云: 灸厥陰伍拾壯。）</small>

- NOO: CC
  TXT: 厥陰病狀第三 <small>（伍拾陸證 方柒首）</small>

- NOO: ZZ
  TXT: 厥陰之爲病，消渴，氣上撞，心中疼熱，飢而不欲食，甚者則欲吐蚘，下之不肯止。

- NOO: ZZ
  TXT: 厥陰中風，其脉微浮爲欲愈，不浮爲未愈。

- NOO: ZZ
  TXT: 厥陰病，欲解時，從丑盡卯。

- NOO: ZZ
  TXT: 厥陰病，渴欲飲水者，與水飲之，即愈。

- NOO: ZZ
  TXT: 諸四逆厥者，不可下之，虛家亦然。

- NOO: ZZ
  TXT: 傷寒，先厥後發熱而利者，必止，見厥復利。

- NOO: ZZ
  TXT: 傷寒，始發熱六日，厥反九日而下利，厥利當不能食，今反能食，恐爲除中。食之黍餅不發熱者，知胃氣尚在，必愈，恐暴熱來出而復去也。後日脉之，其熱續在，期之旦日夜半愈。所以然者，本發熱六日，厥反九日，復發熱三日，井前六日，亦爲九日，與厥相應，故期之旦日夜半愈。後三日脉之，數，其熱不罷，此爲熱氣有餘，必發癰膿。

- NOO: ZZ
  TXT: 傷寒脉遲，六七日，而反與黃芩湯徹其熱。脉遲爲寒，與黃芩湯復除其熱，腹中冷，當不能食，今反能食，此爲除中，必死。

- NOO: ZZ
  TXT: 傷寒，先厥發熱，下利必自止，而反汗出，咽中強痛，其喉爲痺。發熱無汗，而利必自止，便膿血。便膿血者，其喉不痺。

- NOO: ZZ
  TXT: 傷寒，一二日至四五日，厥者必發熱。前厥者，後必熱。厥深熱亦深，厥微熱亦微。厥應下之，而發其汗者，口傷爛赤。

- NOO: ZZ
  TXT: 凡厥者，陰陽氣不相順接，便爲厥。厥者，手足逆者是。

- NOO: ZZ
  TXT: 傷寒病，厥五日，熱亦五日。設六日，當復厥，不厥者自愈。厥不過五日，以熱五日，故知自愈。

- NOO: DP
  TXT: 傷寒，脉微而厥，至七八日膚冷，其人躁，無安時，此爲藏寒，蚘上入其膈。蚘厥者，其人當吐蚘。令病者靜，而復時煩，此爲藏寒。蚘上入其膈，故煩，須臾復止，得食而嘔。又煩者，蚘聞食臭必出，其人常自吐蚘。蚘厥者，烏梅丸主之。方  <small>（又主久痢。）</small>

- NOO: ZZ
  TXT: 烏梅 <small>（參百枚）</small> 細辛 <small>（陸兩）</small> 乾薑 <small>（拾兩）</small> 黃連 <small>（拾陸兩）</small> 當歸 <small>（肆兩）</small> 蜀椒 <small>（肆兩，汗）</small> 附子 <small>（陸兩，炮）</small> 桂枝 <small>（陸兩）</small> 人參 <small>（陸兩）</small> 黃蘗 <small>（陸兩）</small>

- NOO: Z1
  TXT: 右壹拾味，異擣，合治之。以苦酒漬烏梅一宿，去核，蒸之伍斗米下，擣成泥，和諸藥，令相得。臼中與蜜杵千下，丸如梧桐子大。先食飲服拾丸。日參服，少少加至貳拾丸。禁生冷、滑物、臭食等。

- NOO: ZZ
  TXT: 傷寒，熱少微厥，稍頭寒，嘿嘿不欲食，煩躁。數日小便利，色白者，熱除也。得食，其病爲愈。若厥而嘔，胸脅煩滿，其後必便血。 <small>（“稍頭”，一作“指頭”。）</small>

- NOO: ZZ
  TXT: 病者手足厥冷，言我不結胸，少腹滿，按之痛，此冷結在膀胱關元也。

- NOO: ZZ
  TXT: 傷寒，發熱四日，厥反三日，復發熱四日，厥少熱多，其病當愈。四日至六七日不除，必便膿血。

- NOO: ZZ
  TXT: 傷寒，厥四日，熱反三日，復厥五日，其病爲進。寒多熱少，陽氣退，故爲進。

- NOO: ZZ
  TXT: 傷寒六七日，其脉數，手足厥，煩躁，陰，厥不還者，死。

- NOO: ZZ
  TXT: 傷寒下利，厥逆，躁不能臥者，死。

- NOO: ZZ
  TXT: 傷寒發熱，下利至，厥不止者，死。

- NOO: ZZ
  TXT: 傷寒，六七日不利，便發熱而利，其人汗出不止者死，有陰無陽故也。

- NOO: ZZ
  TXT: 傷寒五六日，不結胸，腹濡，脉虛復厥者，不可下之，下之亡血，死。

- NOO: ZZ
  TXT: 傷寒，發熱而厥，七日下利者，爲難治。

- NOO: ZZ
  TXT: 傷寒，脉促，手足厥逆者，可灸之。

- NOO: ZZ
  TXT: 傷寒，脉滑而厥者，其表有熱，白虎湯主之。 <small>（表熱見裏，方見雜療中。）</small>

- NOO: ZZ
  TXT: 手足厥寒，脉爲之細絶，當歸四逆湯主之。

- NOO: DP
  TXT: 方

- NOO: ZZ
  TXT: 當歸 <small>（參兩）</small> 桂心 <small>（參兩）</small> 細辛 <small>（參兩）</small> 芍藥 <small>（參兩）</small> 甘草 <small>（貳兩，灸）</small> 通草 <small>（貳兩）</small> 大棗 <small>（貳拾伍枚，擘）</small>

- NOO: Z1
  TXT: 右柒味，以水捌升，煮取參升，去滓，溫服壹升，日參服。

- NOO: ZZ
  TXT: 若其人有寒，當歸四逆加吳茱萸生薑湯主之。

- NOO: DP
  TXT: 方

- NOO: ZZ
  TXT: 吳茱萸 <small>（貳兩）</small> 生薑 <small>（捌兩，切）</small>

- NOO: Z1
  TXT: 右前方中加此貳味，以水肆升，淸酒肆升和煮，取參升，去滓，分溫肆服。

- NOO: ZZ
  TXT: 大汗出，熱不去，拘急，四肢疼，若下利，厥而惡寒，四逆湯主之。

- NOO: ZZ
  TXT: 大汗出，若火下利而厥，四逆湯主之。 <small>（方並見陽明門。）</small>

- NOO: ZZ
  TXT: 病者手足逆冷，脉乍緊者，邪結在胸中，心下滿而煩，飢不能食，病在胸中，當吐之，宜瓜蔕散。 <small>（方見療痞中。）</small>

- NOO: ZZ
  TXT: 傷寒，厥而心下悸，先治其水，當與茯苓甘草湯，却治其厥，不爾，其水入胃必利，茯苓甘草湯主之。

- NOO: DP
  TXT: 方

- NOO: ZZ
  TXT: 茯苓 <small>（貳兩）</small> 甘草 <small>（灸，壹兩）</small> 桂枝 <small>（貳兩）</small> 生薑 <small>（參兩）</small>

- NOO: Z1
  TXT: 右肆味，以水肆升，煮取貳升，去滓，分溫參服。

- NOO: ZZ
  TXT: 傷寒六七日，其人大下後，脉沈遲，手足厥逆，下部脉不至，咽喉不利，唾膿血，洩利不止，爲難治。麻黃升麻湯主之。

- NOO: DP
  TXT: 方

- NOO: ZZ
  TXT: 麻黃 <small>（去節，貳兩半）</small> 知母 <small>（拾捌銖）</small> 萎蕤 <small>（拾捌銖）</small> 黃芩 <small>（拾捌銖）</small> 升麻 <small>（壹兩陸銖）</small> 當歸 <small>（壹兩陸銖）</small> 芍藥 桂枝 石膏 <small>（碎，綿襄）</small> 乾薑 白朮 茯苓 麥門冬 <small>（去心）</small> 甘草 <small>（灸，各陸銖）</small>

- NOO: Z1
  TXT: 右壹拾肆味，以水壹斗，先煮麻黃貳沸，去上沫，內諸藥，煮取參升，去滓，分溫參服。壹炊間，當汗出愈。

- NOO: ZZ
  TXT: 傷寒四五日，腹中痛，若轉氣，下趣少腹，爲欲自利。

- NOO: ZZ
  TXT: 傷寒本自寒下，醫復吐之，而寒格，更逆吐，食入即出，乾薑黃苓黃連人參湯主之。

- NOO: DP
  TXT: 方

- NOO: ZZ
  TXT: 乾薑 黃苓 黃連 人參 <small>（各參兩）</small>

- NOO: Z1
  TXT: 右肆味，以水陸升，煮取貳升，去滓，分溫再服。

- NOO: ZZ
  TXT: 下利，有微熱，其人渴，脉弱者，自愈。

- NOO: ZZ
  TXT: 下利脉數，若微發熱汗出者，自愈。設脉復緊，爲未解。

- NOO: ZZ
  TXT: 下利，手足厥，無脉，灸之不溫，反微喘者，死。少陰負跌陽者，爲順。

- NOO: ZZ
  TXT: 下利，脉反浮數，尺中自澀，其人必淸膿血。

- NOO: ZZ
  TXT: 下利淸穀，不可攻其表，汗出必脹慲。

- NOO: ZZ
  TXT: 下利，脉沈弦者，下重; 其脉大者，爲未止; 脉微弱數者，爲欲自止，雖發熱，不死。

- NOO: ZZ
  TXT: 下利，脉沈而遲，其人面少赤，身有微熱，下利淸穀，必鬱冒，汗出而解，其人微厥。所以然者，其面戴陽，下虛故也。

- NOO: ZZ
  TXT: 下利，脉反數而渴者，今自愈。設不差，必淸膿血，有熱故也。

- NOO: ZZ
  TXT: 下利後，脉絶，手足厥，晬時脉還，手足溫者，生; 不還者，死。

- NOO: ZZ
  TXT: 傷寒下利，日十餘行，其人脉反實者，死。

- NOO: ZZ
  TXT: 下利淸穀，裏寒外熱，汗出而厥，通脉四逆湯主之。 <small>（方見少陰門。）</small>

- NOO: ZZ
  TXT: 熱利下重，白頭翁湯主之。

- NOO: ZZ
  TXT: 下利，欲飲水者，爲有熱，白頭翁湯主之。

- NOO: DP
  TXT: 方

- NOO: ZZ
  TXT: 白頭翁 <small>（貳兩）</small> 黃蘗 <small>（參兩）</small> 黃連 <small>（參兩）</small> 秦皮 <small>（參兩）</small>

- NOO: Z1
  TXT: 右肆味，以水柒升，煮取貳升，去滓，溫服壹升，不差，更服。

- NOO: ZZ
  TXT: 下利，腹滿，身體疼痛，先溫其裏，乃攻其表，溫裏宜四逆湯，攻表宜桂枝湯。 <small>（方並見上。）</small>

- NOO: ZZ
  TXT: 下利而譫語，爲有燥屎，小承氣湯主之。 <small>（方見承氣門。）</small>

- NOO: ZZ
  TXT: 下利後更煩，按其心下濡者，爲虛煩也，梔子湯主之。 <small>（方見陽明門。）</small>

- NOO: ZZ
  TXT: 嘔家有癰膿，不可治嘔，膿盡自愈。

- NOO: ZZ
  TXT: 嘔而發熱，小柴胡湯主之。 <small>（方見柴胡門。）</small>

- NOO: ZZ
  TXT: 嘔而脉弱，小便復利，身有微熱，見厥，難治，四逆湯主之。 <small>（方見上。）</small>

- NOO: ZZ
  TXT: 乾嘔，吐涎沫，而復頭痛，吳茱萸湯主之。 <small>（方見陽明門。）</small>

- NOO: ZZ
  TXT: 傷寒，大吐下之，極虛，復極汗者，其人外氣怫鬱，復與其水，以發其汗，因得噦，所以然者，胃中寒冷故也。

- NOO: ZZ
  TXT: 傷寒，噦而滿者，視其前後，知何部不利，利之則愈。

- NOO: CC
  TXT: 傷寒宜忌第四 <small>（十五章）</small>

- NOO: DD
  TXT: 忌發汗第一

- NOO: ZZ
  TXT: 少陰病，脉細沈數，病在裏，忌發其汗。

- NOO: ZZ
  TXT: 脉浮而緊，法當身體疼痛，當以汗解。假令尺中脉遲者，忌發其汗。何以知然，此爲榮氣不足，血氣微少故也。

- NOO: ZZ
  TXT: 少陰病，脉微，忌發其汗，無陽故也。

- NOO: ZZ
  TXT: 咽中閉塞，忌發其汗，發其汗即吐血，氣微絶，逆冷。

- NOO: ZZ
  TXT: 厥忌發其汗，發其汗即聲亂、咽嘶、舌萎。

- NOO: ZZ
  TXT: 太陽病，發熱惡寒，寒多熱少，脉微弱，則無陽也，忌復發其汗。

- NOO: ZZ
  TXT: 咽喉乾燥者，忌發其汗。

- NOO: ZZ
  TXT: 亡血家，忌攻其表，汗出則寒慄而振。

- NOO: ZZ
  TXT: 衄家，忌攻其表，汗出必額上促急。

- NOO: ZZ
  TXT: 汗家，重發其汗，必恍惚心亂，小便已，陰疼。

- NOO: ZZ
  TXT: 淋家，忌發其汗，發其汗，必便血。

- NOO: ZZ
  TXT: 瘡家，雖身疼痛，忌攻其表，汗出則痓。

- NOO: ZZ
  TXT: 冬時忌發其汗，發其汗必吐利，口中爛，生瘡。欬而小便利，若失小便，忌攻其表，汗則厥，逆冷。

- NOO: ZZ
  TXT: 太陽病，發其汗，因致痓。

- NOO: DD
  TXT: 宜發汗第二

- NOO: ZZ
  TXT: 大法，春夏宜發汗。

- NOO: ZZ
  TXT: 凡發汗，欲令手足皆周，漐漐一時間益佳，不欲流離。若病不解，當重發汗; 汗多則亡陽，陽虛不得重發汗也。

- NOO: ZZ
  TXT: 凡服湯藥發汗，中病便止，不必盡劑也。

- NOO: ZZ
  TXT: 凡云: 宜發汗，而無湯者，丸散亦可用，然不如湯藥也。

- NOO: ZZ
  TXT: 凡脉浮者，病在外，宜發其汗。

- NOO: ZZ
  TXT: 太陽病，脉浮而數者，宜發其汗。

- NOO: ZZ
  TXT: 陽明病，脉浮虛者，宜發其汗。

- NOO: ZZ
  TXT: 陽明病，其脉遲，汗出多，而微惡寒者，表爲未解，宜發其汗。

- NOO: ZZ
  TXT: 太陰病，脉浮，宜發其汗。

- NOO: ZZ
  TXT: 太陽中風，陽浮而陰濡弱，浮者，熱自發，濡弱者，汗自出，濇濇惡寒，浙浙惡風，翕翕發熱，鼻鳴乾嘔，桂枝湯主之。

- NOO: ZZ
  TXT: 太陽頭痛發熱，身體疼，腰痛，骨節疼痛，惡風，無汗而喘，麻黃湯主之。

- NOO: ZZ
  TXT: 太陽中風，脉浮緊，發熱，惡寒，身體疼痛，不汗出而煩躁，大靑龍湯主之。

- NOO: ZZ
  TXT: 少陰病，得之二三日，麻黃附子甘草湯微發汗。

- NOO: DD
  TXT: 忌吐第三

- NOO: ZZ
  TXT: 太陽病，惡寒而發熱，今自汗出，反不惡寒而發熱，關上脉細而數。此吐之過也。

- NOO: ZZ
  TXT: 少陰病，其人飲食入則吐，心中溫溫欲吐，復不能吐。始得之，手足寒，脉弦運，若膈上有寒飲，乾嘔，忌吐，當溫之。

- NOO: ZZ
  TXT: 諸四逆病厥，忌吐，虛家亦然。

- NOO: DD
  TXT: 宜吐第四

- NOO: ZZ
  TXT: 大法，春宜吐。

- NOO: ZZ
  TXT: 凡服吐湯，中病便止，不必盡劑也。

- NOO: ZZ
  TXT: 病如桂枝證，其頭項不強痛，寸口脉浮，胸中痞堅，上撞咽喉，不得息，此爲有寒，宜吐之。

- NOO: ZZ
  TXT: 病胸上諸實，胸中鬱鬱而痛，不能食，欲使人按之，而反有涎唾，下利日十餘行，其脉反遲，寸口微滑，此宜吐之，利即止。

- NOO: ZZ
  TXT: 少陰病，其人飲食入則吐，心中溫溫欲吐，復不能吐，宜吐之。

- NOO: ZZ
  TXT: 病者手足逆冷，脉乍緊，邪結在胸中，心下滿而煩，飢不能食，病在胸中，宜吐之。

- NOO: ZZ
  TXT: 宿食在上管，宜吐之。

- NOO: DD
  TXT: 忌下第五

- NOO: ZZ
  TXT: 咽中閉塞，忌下，下之則上輕下重，水漿不下。諸外實忌下，下之皆發微熱，亡脉則厥。

- NOO: ZZ
  TXT: 諸虛忌下，下之則渴，引水易愈，惡水者劇。

- NOO: ZZ
  TXT: 脉數者忌下，下之必煩，利不止。

- NOO: ZZ
  TXT: 尺中弱澀者，復忌下。

- NOO: ZZ
  TXT: 脉浮大，醫反下之，此爲大逆。

- NOO: ZZ
  TXT: 太陽證不罷，忌下，下之爲逆。

- NOO: ZZ
  TXT: 結胸證，其脉浮大，忌下，下之即死。

- NOO: ZZ
  TXT: 太陽與陽明合病，喘而胸滿者，忌下。

- NOO: ZZ
  TXT: 太陽與少陽合病，心下痞堅，頸項強而眩，忌下。

- NOO: ZZ
  TXT: 凡四逆病厥者，忌下，虛家亦然。

- NOO: ZZ
  TXT: 病欲吐者，忌下。

- NOO: ZZ
  TXT: 病有外證未解，忌下，下之爲逆。

- NOO: ZZ
  TXT: 少陰病，食入即吐，心中溫溫欲吐，復不能吐。始得之，手足寒，脉弦遲。此胸中實，忌下。

- NOO: ZZ
  TXT: 傷寒五六日，不結胸，腹濡，脉虛復厥者，忌下，下之亡血則死。

- NOO: DD
  TXT: 宜下第六

- NOO: ZZ
  TXT: 大法，秋宜下。

- NOO: ZZ
  TXT: 凡宜下，以湯勝丸散。

- NOO: ZZ
  TXT: 凡服湯下，中病則止，不必盡參服。

- NOO: ZZ
  TXT: 陽明病，發熱汗多者，急下之。

- NOO: ZZ
  TXT: 少陰病，得之二三日，口燥咽乾者，急下之。

- NOO: ZZ
  TXT: 少陰病，五六日，腹滿，不大便者，急下之。

- NOO: ZZ
  TXT: 少陰病，下利淸水，色靑者，心下必痛，口乾者，宜下之。

- NOO: ZZ
  TXT: 下利，三部脉皆浮，按其心下堅者，宜下之。

- NOO: ZZ
  TXT: 下利，脉遲而滑者，實也，利未欲止，宜下之。

- NOO: ZZ
  TXT: 陽明與少陽合病，利而脉不負者爲順，脉數而滑者，有宿食，宜下之。

- NOO: ZZ
  TXT: 問曰: 人病有宿食，何以別之? 答曰: 寸口脉浮大，按之反澀，尺中亦微而澀，故知有宿食，宜下之。

- NOO: ZZ
  TXT: 下利，不欲食者，有宿食，宜下之。

- NOO: ZZ
  TXT: 下利差，至其時復發，此爲病不盡，宜復下之。

- NOO: ZZ
  TXT: 凡病腹中滿痛者爲寒，宜下之。

- NOO: ZZ
  TXT: 腹滿不減，減不足言，宜下之。

- NOO: ZZ
  TXT: 傷寒六七日，目中不了了，睛不和，無表裏證，大便難，微熱者，此爲實，急下之。

- NOO: ZZ
  TXT: 脉雙弦而遲，心下堅，脉大而緊者，陽中有陰，宜下之。

- NOO: ZZ
  TXT: 傷寒有熱，而少腹滿，應小便不利，今反利，此爲血，宜下之。

- NOO: ZZ
  TXT: 病者煩熱，汗出即解，復如瘧，日晡所發者屬陽明，脉實者，當下之。

- NOO: DD
  TXT: 宜溫第七

- NOO: ZZ
  TXT: 大法，冬宜服溫熱藥。

- NOO: ZZ
  TXT: 師曰: 病發熱頭痛，脉反沈，若不差，身體更疼痛，當救其裏，宜溫藥，四逆湯。

- NOO: ZZ
  TXT: 下利，腹脹滿，身體疼痛，先溫其裏，宜四逆湯。

- NOO: ZZ
  TXT: 下利，脉遲緊，爲痛，未欲止，宜溫之。

- NOO: ZZ
  TXT: 下利，脉浮大者，此爲虛，以強下之故也。宜溫之，與水必噦。

- NOO: ZZ
  TXT: 少陰病，下利，脉微澀，嘔者，宜溫之 。

- NOO: ZZ
  TXT: 自利不渴者，屬太陰，其藏有寒故也，宜溫之。

- NOO: ZZ
  TXT: 少陰病，其人飲食入則吐，心中溫溫欲吐，復不能吐。始得之，手足寒，脉弦遲，若膈上有寒飲，乾嘔，宜溫之。

- NOO: ZZ
  TXT: 少陰病，脉沈者，宜急溫之。

- NOO: ZZ
  TXT: 下利，欲食者，宜就溫之。

- NOO: DD
  TXT: 忌火第八

- NOO: ZZ
  TXT: 傷寒，加火針，必驚。

- NOO: ZZ
  TXT: 傷寒脉浮，而醫以火迫劫之，亡陽，必驚狂，臥起不安。

- NOO: ZZ
  TXT: 傷寒，其脉不弦緊而弱，弱者必渴，被火必譫語。

- NOO: ZZ
  TXT: 太陽病，以火熏之，不得汗，其人必躁，到經不解，必淸血。

- NOO: ZZ
  TXT: 陽明病，被火，額上微汗出，而小便不利，必發黃 。

- NOO: ZZ
  TXT: 少陰病，欬而下利，譫語，是爲被火氣劫故也，小便必難，爲強責少陰汗也。

- NOO: DD
  TXT: 宜火第九

- NOO: ZZ
  TXT: 凡下利，穀道中痛，宜灸枳實，若熬鹽等熨之。

- NOO: DD
  TXT: 忌灸第十

- NOO: ZZ
  TXT: 微數之脉，慎不可灸，因火爲邪，則爲煩逆。

- NOO: ZZ
  TXT: 脉浮，當以汗解，而反灸之，邪無從去，因火而盛，病從腰以下，必重而痺，此爲火逆。

- NOO: ZZ
  TXT: 脉浮，熱甚，而反灸之，此爲實。實以虛治，因火而動，咽燥，必唾血。

- NOO: DD
  TXT: 宜灸第十一

- NOO: ZZ
  TXT: 少陰病，一二日，口中和，其背惡寒，宜灸之。

- NOO: ZZ
  TXT: 少陰病，吐利，手足逆，而脉不足，灸其少陰七壯。

- NOO: ZZ
  TXT: 少陰病，下利，脉微澀者即嘔，汗者必數更衣，反少者，宜溫其上，灸之。 <small>（一云: 灸厥陰伍拾壯。）</small>

- NOO: ZZ
  TXT: 下利，手足厥，無脉，灸之，主厥，厥陰是也。灸不溫，反微喘者，死。

- NOO: ZZ
  TXT: 傷寒六七日，其脉微，手足厥，煩躁，灸其厥陰，厥不還者，死。

- NOO: ZZ
  TXT: 脉促，手足厥者，宜灸之。

- NOO: DD
  TXT: 忌刺第十二

- NOO: ZZ
  TXT: 大怒無刺 新內無刺 大勞無刺 大醉無刺 大飽無刺 大渴無刺 大驚無刺

- NOO: ZZ
  TXT: 無刺熇熇之熱，無刺淥淥之汗，無刺渾渾之脉，無刺病與脉相逆者。

- NOO: ZZ
  TXT: 上工刺未生，其次刺未盛，其次刺其衰。工逆此者，是謂伐形。

- NOO: DD
  TXT: 宜刺第十三

- NOO: ZZ
  TXT: 太陽病，頭痛，至七日自當愈，其經竟故也。若欲作再經者，宜刺足陽明，使經不傳則愈。

- NOO: ZZ
  TXT: 太陽病，初服桂枝湯，而反煩不解，宜先刺風池、風府，乃却與桂枝湯則愈。

- NOO: ZZ
  TXT: 傷寒，腹滿而譫語，寸口脉浮而緊者，此爲肝乗脾，名曰縱，宜刺期門。

- NOO: ZZ
  TXT: 傷寒發熱，濇濇惡寒，其人大渴，欲飲酨漿者，其腹必滿，而自汗出，小便利，其病欲解，此爲肝乘肺，名曰橫，宜刺期門。

- NOO: ZZ
  TXT: 陽明病，下血而譫語，此爲熱入血室，但頭汗出者，刺期門，隨其實而寫之。

- NOO: ZZ
  TXT: 太陽與少陽合病，心下痞堅，頸項強而眩，宜刺大椎、肺俞、肝俞，勿下之。

- NOO: ZZ
  TXT: 婦人傷寒，懷身，腹滿，不得小便，加從腰以下重，如有水氣狀。懷身七月，太陰當養不養，此心氣實，宜刺，寫勞宮及關元，小便利，則愈。

- NOO: ZZ
  TXT: 傷寒喉痺，刺手少陰宂，在腕當小指後動脉是也。針入參分，補之。

- NOO: ZZ
  TXT: 少陰病，下利便膿血者，宜刺。

- NOO: DD
  TXT: 忌水第十四

- NOO: ZZ
  TXT: 發汗後，飲水多者必喘，以水灌之亦喘。

- NOO: ZZ
  TXT: 下利，其脉浮大，此爲虛，以強下之故也。設脉浮革，因爾腸鳴，當溫之，與水必噦。

- NOO: ZZ
  TXT: 太陽病，小便利者，爲水多，心下必悸。

- NOO: DD
  TXT: 宜水第十五

- NOO: ZZ
  TXT: 太陽病，發汗後，若大汗出，胃中乾，燥煩不得眠，其人欲飲水，當稍飲之，令胃氣和則愈。

- NOO: ZZ
  TXT: 厥陰，渴欲飲水，與水飲之，即愈。

- NOO: ZZ
  TXT: 嘔而吐，膈上者，必思煮餅，急思水者，與五苓散飲之，水亦得也。

- NOO: CC
  TXT: 發汗吐下後病狀第五 <small>（參拾證 方壹拾伍首）</small>

- NOO: ZZ
  TXT: 發汗後，水藥不得入口，爲逆。

- NOO: ZZ
  TXT: 未持脉時，病人手义自冒心，師因教試令欬，而不即欬者，此必兩耳無所聞也。所以然者，重發其汗，虛故也。

- NOO: ZZ
  TXT: 發汗後身熱，又重發其汗，胃中虛冷，必反吐也。

- NOO: ZZ
  TXT: 大下後，發汗，其人小便不利，此亡津液，勿治，其小便利，必自愈。

- NOO: ZZ
  TXT: 病人脉數，數爲熱，當消穀引食，而反吐者，以醫發其汗，陽氣微，膈氣虛，脉則爲數。數爲客熱，不能消穀，胃中虛冷，故吐也。

- NOO: ZZ
  TXT: 病者有寒，復發其汗，胃中冷，必吐蚘。 <small>（一云: 吐逆。）</small>

- NOO: ZZ
  TXT: 發汗後，重發其汗，亡陽譫語，其脉反和者，不死。服桂枝湯，汗出，大煩渴不解，若脉洪大，與白虎湯。 <small>（方見雜療中。）</small>

- NOO: ZZ
  TXT: 發汗後，身體疼痛，其脉沈遲，桂枝加芍藥生薑人參湯主之。

- NOO: DP
  TXT: 方

- NOO: ZZ
  TXT: 桂枝 <small>（參兩）</small> 芍藥 <small>（四兩）</small> 生薑 <small>（四兩，切）</small> 甘草 <small>（貳兩，灸）</small> 大棗 <small>（拾貳枚，擘）</small> 人參 <small>（參兩）</small>

- NOO: Z1
  TXT: 右陸味，以水壹斗貳升，煮取參升，去滓，溫服壹升。本云: 桂枝湯，令加芍藥、生薑、人參。

- NOO: ZZ
  TXT: 太陽病，發其汗而不解，其人發熱，心下悸，頭眩，身瞤而動，振振欲擗地者，玄武湯主之。 <small>（方見少陰門。）</small>

- NOO: ZZ
  TXT: 發汗後，其人齊下悸，欲作奔豚，茯苓桂枝甘草大棗湯主之。

- NOO: DP
  TXT: 方

- NOO: ZZ
  TXT: 茯苓 <small>（半斤）</small> 桂枝 <small>（肆兩）</small> 甘草 <small>（壹兩，灸）</small> 大棗 <small>（拾伍枚，擘）</small>

- NOO: Z1
  TXT: 右肆味，以水壹斗，先煮茯苓，減貳升，內諸藥，煮取參升，去滓，溫服壹升，日參服。

- NOO: ZZ
  TXT: 發汗過多以後，其人叉手自冒心，心下悸，而欲得按之，桂枝甘草湯主之。

- NOO: DP
  TXT: 方

- NOO: ZZ
  TXT: 桂枝 <small>（四兩）</small> 甘草 <small>（貳兩，灸）</small>

- NOO: Z1
  TXT: 右貳味，以水參升，煮取壹升，去滓，頓服，即愈。

- NOO: ZZ
  TXT: 發汗，脉浮而數，復煩者，五苓散主之。 <small>（方見結胸門中。）</small>

- NOO: ZZ
  TXT: 發汗後，腹脹滿，厚朴生薑半夏甘草人參湯主之。

- NOO: DP
  TXT: 方

- NOO: ZZ
  TXT: 厚朴 <small>（半斤，灸）</small> 生薑 <small>（半斤，切）</small> 半夏 <small>（半升，洗）</small> 甘草 <small>（貳兩，灸）</small> 人參 <small>（壹兩）</small>

- NOO: Z1
  TXT: 右伍味，以水壹斗，煮取參升，去滓，溫服壹升，日參服。

- NOO: ZZ
  TXT: 發其汗不解，而反惡寒者，虛故也，芍藥甘草附子湯主之。

- NOO: DP
  TXT: 方

- NOO: ZZ
  TXT: 芍藥 甘草 <small>（各參兩，灸）</small> 附子 <small>（壹枚，炮，去皮，破六片）</small>

- NOO: Z1
  TXT: 右參味，以水參升，煮取壹升貳合，去滓，分溫參服。

- NOO: ZZ
  TXT: 不惡寒，但熱者，實也，當和其胃氣，宜小承氣湯。 <small>（方見承氣湯門。一云: 調胃承氣湯。）</small>

- NOO: ZZ
  TXT: 傷寒，脉浮，自汗出，小便數，頗復微惡寒，而脚攣急。反與桂枝，欲攻其表，得之便厥，咽乾，煩躁，吐逆，當作甘草乾薑湯，以復其陽。厥愈足溫，更作芍藥甘草湯與之，其脚即伸。而胃氣不和，可與承氣湯; 重發汗，復加燒針者，四逆湯主之。

- NOO: ZZ
  TXT: 甘草乾薑湯方:

- NOO: ZZ
  TXT: 甘草 <small>（四兩，灸）</small> 乾薑 <small>（貳兩）</small>

- NOO: Z1
  TXT: 右貳味，以水參升，煮取壹升，去滓，分溫再服。

- NOO: ZZ
  TXT: 芍藥甘草湯方:

- NOO: ZZ
  TXT: 芍藥 甘草 <small>（灸，各四兩）</small>

- NOO: Z1
  TXT: 右貳味，以水參升，煮取壹升半，去滓，分溫再服。

- NOO: ZZ
  TXT: 凡病，若發汗、若吐、若下、若亡血，無津液，而陰陽自和者，必自愈。

- NOO: ZZ
  TXT: 傷寒，吐下、發汗後，心下逆滿，氣上撞胸，起即頭眩，其脉沈緊，發汗即動經，身爲振搖，茯苓桂枝白朮甘草湯主之。方:

- NOO: ZZ
  TXT: 茯苓 <small>（四兩）</small> 桂枝 <small>（參兩）</small> 白朮 甘草 <small>（灸，各貳兩）</small>

- NOO: Z1
  TXT: 右肆味，以水陸升，煮取參升，去滓，分溫參服。

- NOO: ZZ
  TXT: 發汗、吐下以後不解，煩躁，茯苓四逆湯主之。方:

- NOO: ZZ
  TXT: 茯苓 <small>（四兩）</small> 人參 <small>（壹兩）</small> 甘草 <small>（貳兩，灸）</small> 乾薑 <small>（壹兩半）</small> 附子 <small>（壹枚，生，去皮，破八片）</small>

- NOO: Z1
  TXT: 右伍味，以水伍升，煮取貳升，去滓，溫服柒合，日參服。

- NOO: ZZ
  TXT: 發汗、吐下後，虛煩不得眠，劇者，反覆顛倒，心中懊憹，梔子湯主之。若少氣，梔子甘草湯主之。若嘔者，梔子生薑湯主之。 <small>（梔子湯方見陽明門。）</small>

- NOO: DP
  TXT: 梔子甘草湯方

- NOO: ZZ
  TXT: 於梔子湯中，加甘草貳兩即是。

- NOO: DP
  TXT: 梔子生薑湯方

- NOO: ZZ
  TXT: 於梔子湯中，加生薑伍兩即是。

- NOO: ZZ
  TXT: 傷寒下後，煩而腹滿，臥起不安，梔子厚朴湯主之。方:

- NOO: ZZ
  TXT: 梔子 <small>（拾肆枚，擘）</small> 厚朴 <small>（肆兩，灸）</small> 枳實 <small>（肆枚，灸）</small>

- NOO: Z1
  TXT: 右參味，以水參升半，煮取壹升半，去滓，分貳服，溫進壹服，快吐，止後服。

- NOO: ZZ
  TXT: 下以後，發其汗，必振寒，又其脉微細。所以然者，內外俱虛故也。

- NOO: ZZ
  TXT: 發汗，若下之，煩熱，胸中窒者，屬梔子湯證。

- NOO: ZZ
  TXT: 下以後，復發其汗者，則晝日煩躁不眠，夜而安靜，不嘔不渴，而無表證，其脉沈微，身無大熱，屬附子乾薑湯。方:

- NOO: ZZ
  TXT: 附子 <small>（壹枚，生，去皮，破捌片）</small> 乾薑 <small>（壹兩）</small>

- NOO: Z1
  TXT: 右貳味，以水參升，煮取壹升，去滓，頓服即安。

- NOO: ZZ
  TXT: 太陽病，先下而不愈，因復發其汗，表裏俱虛，其人因冒，冒家當汗出自愈。所以然者，汗出表和故也，表和故下之。

- NOO: DP
  TXT: 傷寒，醫以丸藥大下後，身熱不去，微煩，梔子乾薑湯主之。方

- NOO: ZZ
  TXT: 梔子 <small>（拾肆枚，擘）</small> 乾薑 <small>（貳兩）</small>

- NOO: Z1
  TXT: 右貳味，以水參升半，煮取壹升半，去滓，分貳服，溫進壹服。得快吐，止後服。

- NOO: ZZ
  TXT: 脉浮數，法當汗出而愈，而下之，則身體重，心悸者，不可發其汗，當自汗出而解。所以然者，尺中脉微，此裏虛，須表裏實，津液自和，自汗出，愈。

- NOO: ZZ
  TXT: 發汗以後，不可行桂枝湯，汗出而喘，無大熱，與麻黃杏子石膏甘草湯。

- NOO: ZZ
  TXT: 麻黃 <small>（肆兩，去節）</small> 杏仁 <small>（伍拾枚，去皮尖）</small> 石膏 <small>（半斤，碎）</small> 甘草 <small>（貳兩，灸）</small>

- NOO: Z1
  TXT: 右肆味，以水柒升，先煮麻黃一二沸，去上沫，內諸藥，煮取參升，去滓，溫服壹升。本云: 黃耳杯。

- NOO: ZZ
  TXT: 傷寒吐下後，七八日不解，熱結在裏，表裏俱熱，時時惡風，大渴，舌上乾燥而煩，欲飲水數升，白虎湯主之。 <small>（方見雜療中。）</small>

- NOO: ZZ
  TXT: 傷寒，吐下後未解，不大便五六日，至十餘日，其人日晡所發潮熱，不惡寒，猶如見鬼神之狀，劇者發則不識人，循衣妄掇，怵惕不安，微喘直視，脉弦者生，澀者死。微者但發熱譫語，與承氣湯，若下者，勿復服。

- NOO: ZZ
  TXT: 大下後，口燥者，裏虛故也。

- NOO: CC
  TXT: 霍亂病狀第六 <small>（壹拾證 方參首）</small>

- NOO: ZZ
  TXT: 問曰: 病有霍亂者，何也? 答曰: 嘔吐而利，此爲霍亂。

- NOO: ZZ
  TXT: 問曰: 病者發熱頭痛，身體疼痛，惡寒而復吐利，當屬何病? 答曰: 當爲霍亂。霍亂吐下利止，復更發熱也。

- NOO: ZZ
  TXT: 傷寒，其脉微澀，本是霍亂，今是傷寒，却四五日，至陰經上，轉入陰，當利。本素嘔下利者，不治; 若其人即欲大便，但反失氣，而不利者，是爲屬陽明，必堅，十二日愈。所以然者，經竟故也。

- NOO: ZZ
  TXT: 下利後，當堅，堅能食者愈。今反不能食，到後經中，頗能食，復一經能食，過之一日當愈。若不愈，不屬陽明也。

- NOO: ZZ
  TXT: 惡寒，脉微而復利，利止必亡血，四逆加人參湯主之。方:

- NOO: ZZ
  TXT: 四逆湯中加人參壹兩，即是。

- NOO: ZZ
  TXT: 霍亂而頭痛，發熱，身體疼痛，熱多，欲飲水，五苓散主之。寒多，不用水者，理中湯主之。方:  <small>（五苓散見結胸門。）</small>

- NOO: ZZ
  TXT: 人參 乾薑 甘草 <small>（灸）</small> 白朮 <small>（各參兩）</small>

- NOO: Z1
  TXT: 右肆味，以水捌升，煮取參升，去滓，溫服壹升，日參服。齊上築者，爲腎氣動，去朮，加桂肆兩; 吐多者，去朮，加生薑參兩; 下利多者，復用朮; 悸者，加茯苓貳兩; 渴者，加朮至肆兩半; 腹中痛者，加人參至肆兩半。寒者，加乾薑至肆兩半; 腹滿者，去朮，加附子壹枚。服藥後，如食須，飲熱粥壹升，微自溫暖，勿發揭衣被。壹方: 蜜和丸，如雞黃許大，以沸湯數合，和壹丸，研碎，溫服，日參夜貳。腹中未熱，益至參肆丸，然不及湯。

- NOO: ZZ
  TXT: 吐利止，而身體痛不休，當消息和解其外，宜桂枝湯小和之。

- NOO: ZZ
  TXT: 吐利汗出，發熱惡寒，四肢拘急，手足厥，四逆湯主之。既吐且利，小便復利，而大汗出，下利淸穀，裏寒外熱，脉微欲絶，四逆湯主之。

- NOO: ZZ
  TXT: 吐已下斷，汗出而厥，四肢不解，脉微欲絶，通脉四逆加猪膽湯主之。方:

- NOO: ZZ
  TXT: 於通脉四逆湯中，加猪膽汁半合即是。服之，其脉即出，無猪膽，以羊膽代之。

- NOO: ZZ
  TXT: 吐利發汗，其人脉平而小煩，此新虛，不勝穀氣故也。

- NOO: CC
  TXT: 陰易病已後勞復第七 <small>（柒證 壹方四首 附方六首）</small>

- NOO: ZZ
  TXT: 傷寒陰易之爲病，身體重，少氣，少腹裏急，或引陰中拘攣，熱上衝胸，頭重不欲舉，眼中生花，痂胞赤，膝脛拘急，燒禈散主之，

- NOO: DP
  TXT: 方

- NOO: ZZ
  TXT: 婦人裏禈近隱處燒灰

- NOO: Z1
  TXT: 右壹味，水和服方寸匕，日參，小便即利，陰頭微腫，此爲愈。

- NOO: ZZ
  TXT: 大病已後，勞復，枳實梔子湯主之。

- NOO: DP
  TXT: 方

- NOO: ZZ
  TXT: 枳實 <small>（參枚，灸）</small> 豉 <small>（壹升，綿裏）</small> 梔子 <small>（拾肆枚，擘）</small>

- NOO: Z1
  TXT: 右參味，以酢漿柒升，先煎取肆升，次內貳味，煮取貳升，內豉，煮五六沸，去滓，分溫再服。若有宿食，內大黃，如博棊子大五六枚，服之愈。

- NOO: ZZ
  TXT: 傷寒差已後，更發熱，小柴胡湯主之。脉浮者，以汗解之。脉沈實 <small>（一作“緊”）</small>者，以下解之。

- NOO: ZZ
  TXT: 大病已後，腰以下有水氣，牡蠣澤瀉散主之。

- NOO: DP
  TXT: 方

- NOO: ZZ
  TXT: 牡蠣 <small>（熬）</small> 澤瀉 蜀漆 <small>（洗）</small> 商陸 葶藶 <small>（熬）</small> 海藻 <small>（洗）</small> 栝樓根 <small>（各等分）</small>

- NOO: Z1
  TXT: 右柒味，擣爲散，飲服方寸匕，日參服，小便即利。

- NOO: ZZ
  TXT: 傷寒解後，虛羸少氣，氣逆欲吐，竹葉石膏湯主之。

- NOO: DP
  TXT: 方

- NOO: ZZ
  TXT: 竹葉 <small>（貳把）</small> 半夏 <small>（半升，洗）</small> 麥門冬 <small>（壹升，去心）</small> 甘草 <small>（灸）</small> 人參 <small>（各貳兩）</small> 石膏 <small>（壹斤，碎）</small> 粳米 <small>（半升）</small>

- NOO: Z1
  TXT: 右柒味，以水壹斗，煮取陸升，去滓，內粳米，熟湯成，溫服壹升，日參服。

- NOO: ZZ
  TXT: 大病已後，其人喜唾，久久不了，胸上有寒，當溫之，宜理中丸。

- NOO: ZZ
  TXT: 病人脉已解，而日暮微煩者，以病新差，人強與穀，脾胃氣尚弱，不能消穀，故令微煩，損穀即愈。

- NOO: CC
  TXT: 雜方附

- NOO: ZZ
  TXT: 華佗曰 時病差後 七日內 酒肉五辛油麪生冷醋滑房室皆斷之 永差

- NOO: DP
  TXT: 書生丁季受殺鬼丸方

- NOO: ZZ
  TXT: 虎頭骨 <small>（灸）</small> 丹砂 眞珠 雄黃 雌黃  鬼臼 曾靑 女靑 皂莢 <small>（去皮子 灸）</small> 桔梗 蕪荑 白芷 芎藭白朮 鬼箭 <small>（削取皮羽）</small> 鬼督郵 藜蘆 昌蒲 <small>（以上各貳兩）</small>

- NOO: Z1
  TXT: 右壹拾捌味 擣篩蜜和如彈丸大 帶之 男左女右

- NOO: DP
  TXT: 劉次卿彈鬼丸方

- NOO: ZZ
  TXT: 雄黃 丹砂 <small>（各貳兩）</small> 石膏 <small>（肆兩）</small> 烏頭 鼠負 <small>（各壹兩）</small>

- NOO: Z1
  TXT: 右伍味 以正月建除日 執厭日亦得 擣爲散 白蠟伍兩 銅器中火上消之 下藥攪令凝丸如棟實 以赤穀裹壹丸 男左女右 肘後帶之

- NOO: DP
  TXT: 度瘴散方

- NOO: ZZ
  TXT: 麻黃 <small>（去節）</small> 升麻 附子 <small>（炮去皮）</small> 白朮 <small>（各壹兩）</small> 細辛 乾薑 防己 防風 桂心 烏頭 <small>（炮去）</small> 皮蜀椒 <small>（汗）</small> 桔梗 <small>（各貳分）</small>

- NOO: Z1
  TXT: 右壹拾貳味 擣篩爲散 密貯之山中所在有瘴氣之處 旦空腹飲服壹錢匕 覆取汗 病重稍加之

- NOO: DP
  TXT: 老君神明白散方

- NOO: ZZ
  TXT: 白朮 附子 <small>（炮去皮 各貳兩）</small> 桔梗 細辛 <small>（各壹兩）</small> 烏頭 <small>（炮去皮 肆兩）</small>

- NOO: Z1
  TXT: 右伍味 麤擣篩 絳囊盛帶之 所居閭里皆無病 若有得疫者 溫酒朝壹方寸匕 覆取汗 得吐即差 或經三四日者 以參方寸匕 內伍升水中煮令沸 分溫三服

- NOO: DP
  TXT: 太一流金散方

- NOO: ZZ
  TXT: 雄黃 <small>（參兩）</small> 雌黃 羖羊角 <small>（各貳兩）</small> 礬石 <small>（壹兩 燒令汁盡）</small> 鬼箭 <small>（削取皮羽 壹兩半）</small>

- NOO: Z1
  TXT: 右伍味 擣篩爲散 以細密帛裹之 作參角絳囊 盛壹兩帶心前 并挂門閤䆫牖上 若逢大疫之年 以朔旦平明時以靑布裹壹刀圭 中庭燒之 有病者 亦燒熏之 若遭毒螫者 以唾和塗之

- NOO: DP
  TXT: 務成子螢火丸 主辟疾病 惡氣百鬼 虎狼蛇虺 蜂蠆諸毒 五兵白刃 盜賊凶害 昔冠軍將軍武威太守劉子南從尹公受得此方 以永平十二年 於北界與虜戰敗績 士卒略盡 子南被圍 矢下如雨未至子南馬數尺 矢輙墮地 虜以爲神人 乃解圍而去 子南以方教子及諸兄弟爲將者 皆未嘗被傷 累世祕之 漢末靑牛道士得之 以傳安定皇甫隆 隆以傳魏武帝 乃稍有人得之 故一名冠軍丸 一名武威丸方

- NOO: ZZ
  TXT: 螢火 鬼箭 <small>（削取皮羽）</small> 蒺藜 <small>（各壹兩）</small> 雄黃 雌黃 礬石 <small>（各貳兩 燒汁盡）</small> 羖羊角 鍜★灰鐵錘柄入鐵處 <small>（燒焦 各壹兩半）</small>

- NOO: Z1
  TXT: 右玖味 擣篩爲散 以雞子黃并丹雄雞冠壹具和之 如杏仁大 作參角絳囊盛伍丸 帶左臂 若從軍繫腰中勿離身 若家挂戶上 甚辟盜賊絶止也
